---
uuid: 63bdadb7-7802-43ce-9b92-ecc36607e0ce
doc_type: smart_block
source_file: Upphandlingsdokument (GDPR).pdf
authority_level: PRIMARY
block_type: FULL_DOCUMENT
taxonomy_root: DOMAIN_OBJECTS
taxonomy_branch: ARTIFACTS
scope_context: FRAMEWORK_SPECIFIC
suggested_phase:
- general
topic_tags: []
entities: []
tags:
- gdpr
- upphandlingsdokument
- full_document
---

Symbolförklaring
Texten ingår i annonsen Texten ingår i kvalificeringen
Texten kommer att ingå i avtalet Texten kommer att publiceras i avtalskatalogen
Texten/frågan innehåller krav som måste uppfyllas Texten/frågan innehåller ESPD-krav
Frågan är viktad och ingår i utvärderingen Frågan är viktad och ingår i utvärderingen
Frågan ställs endast upplysningsvis Frågan besvaras av upphandlaren
Frågan är markerad för särskild uppföljning

1. Inbjudan och allmän information
1.1 Information om upphandlingen
1.1.1 Inköpscentral och upphandlande myndigheter
Adda Inköpscentral AB, organisationsnummer 556819-4798, (fortsättningsvis inköpscentralen) är en 
inköpscentral för kommuner, regioner och deras gemensamma nämnder och bolag (fortsättningsvis 
upphandlande myndigheter). Inköpscentralen genomför samordnade upphandlingar och dels 
ingår ramavtal i eget namn avsedda för andra upphandlande myndigheter, dels genomför offentliga 
upphandlingar som ombud åt flera upphandlande myndigheter. Den här upphandling görs i eget 
namn.
Upphandlingen omfattar de upphandlande myndigheter som anges i bilaga 01 - Avropsberättigade 
parter till ansökningsinbjudan. Att vara avropsberättigad ger upphandlande myndighet en möjlighet, 
men ingen skyldighet, att avropa från tecknade ramavtal. 

1.1.2 Bakgrund
Inköpscentralen annonserade ansökningsinbjudan i upphandlingen av IT-konsulttjänster 2021 i 
oktober 2021. Den 1 december var sista dag för leverantörer att lämna in anbudsansökningar. 
Därefter har inköpscentralen kvalificerat och selekterat inkomna ansökningar och fattat beslut om 
selektering av kvalificerade sökanden i respektive anbudsområde.

1.1.3 Inbjudan
Inköpscentralen bjuder in er som leverantör att lämna anbud inom det/de anbudsområden ni 
selekterats för i ramavtalsupphandlingen av IT-konsulttjänster 2021. 
Uppgifter som redan angetts i ansökningsinbjudan inklusive tillhörande bilagor och som godkänts av 
er i ansökan upprepas endast i det fall dessa är av direkt betydelse för att lämna anbud. Ni 
uppmanas därför att inledningsvis läsa igenom ansökningsinbjudan samt frågor och svar från 
ansökningstiden för att få en helhetsbild. 

1.1.4 Ramavtalsperiod
Ramavtalet gäller under fyra år. Från det att ramavtalet har löpt i 18 månader, kan inköpscentralen 
säga upp ramavtalet med sex månaders uppsägningstid. När ramavtalet löpt i fyra år löper det ut 
utan föregående uppsägning.

1.1.5 Ramavtalsstart
Ramavtalsstart är beräknad till 2022-09-26.

1.2 Upphandlingsförfarande
1.2.1 Selektivt förfarande
Upphandlingen genomförs enligt bestämmelserna om selektivt förfarande i LOU.  
Detta innebär följande steg:
1. Del 1, ansökningsinbjudan, av upphandlingen annonseras.
2. Sökanden lämnar in ansökan till inköpscentralen om att få lämna anbud i upphandlingen.
3. Kvalificering och selektering genomförs av de ansökningar som inkommit. 
4. Beslut om selektering av kvalificerade sökanden, så kallat selekteringsbeslut.
5. De sökande som kvarstår efter selektering meddelas att de kommer bjudas in att lämna anbud. 
De sökande som inte bjuds in att lämna anbud meddelas.
6. Del 2, anbudsinbjudan, går ut till selekterade sökande. Till anbudsinbjudan kommer varje sökande 
erhålla varsin prisbilaga som omfattar de anbudsområden som sökande bjuds in att lämna anbud i. 
7. Anbud lämnas in från sökande som bjudits in att lämna anbud.
8. Prövning och utvärdering av anbud. Adda tecknar avtal med de leverantörer som har bästa 
förhållandet mellan pris och kvalitet. Varje anbudsområde utvärderas separat.
9. Beslut om tilldelning.
10. Utskick av tilldelningsbeslut och individuell rapport.
11. Ramavtalstecknande.
Steg 1-6 har genomförts i och med denna anbudsinbjudan.

1.2.2 Antal ramavtalsleverantörer
Inköpscentralen kommer att anta åtta anbudsgivare per anbudsområde under förutsättning att 
tillräckligt antal anbud inkommer samt att de uppfyller ställda krav.

1.3 Avropsförfarande
Avrop från ramavtalet genomförs antingen genom rangordning, så kallad dynamisk rangordning, 
eller förnyad konkurrensutsättning.

1.3.1 Dynamisk rangordning
Avrop med dynamisk rangordning tillämpas för kortare uppdrag som inte överstiger 320 timmar. 
Eventuella optioner ska alltid räknas med för att uppskatta uppdragets totala omfattning.
Vid avrop enligt dynamisk rangordning ska endast de formulerade exempelrollerna i kapitel 5 
användas. Vidare ska avrop med dynamisk rangordning enbart genomföras för kompetensnivå 1-4. 
Rangordningen för ett specifikt avrop fastställs utifrån vilken leverantör som har det lägsta totalpriset 
och som i ramavtalsupphandlingen har utlovat de exempelroller som efterfrågas i avropet. Den 
upphandlande myndigheten ska vid beräkning av totalpriset basera detta på antalet konsulttimmar 
per roll och kompetensnivå som den upphandlande myndigheten har behov av, inklusive eventuella 
optioner, och summera det totala behovet till ett totalpris. Den upphandlande myndigheten ska för de 
aktuella konsultrollerna basera sin uträkning på de priser som leverantören lämnat i 
ramavtalsupphandlingen. Den leverantör som har det lägsta totalpriset enligt ovan rangordnas som 
etta, näst lägst som tvåa o.s.v.
Den upphandlande myndigheten vänder sig i första hand till den leverantör som rangordnats som 
etta, därefter till den som rangordnats som tvåa och till sist till den som rangordnats som trea. Om 
den upphandlande myndigheten inte får något avropsvar som möter den upphandlande 
myndighetens behov efter att ha vänt sig till de tre leverantörer som rangordnats högst för det 
aktuella avropet, ska en förnyad konkurrensutsättning genomföras där samtliga leverantörer för det 
aktuella anbudsområdet bjuds in att lämn a anbud.
Svar på avrop med dynamisk rangordning ska lämnas inom två arbetsdagar om inte längre tid anges 
i avropsförfrågan. Om efterfrågade tjänster inte kan erbjudas ska orsak till detta meddelas den 
upphandlande myndigheten.
I avropsförfrågan specificeras den roll och kompetensnivå som behövs för utförande av 
konsulttjänsten samt när tjänsten ska utföras.
Bevis som kan komma att krävas för att verifiera kunskap om och erfarenhet av den aktuella rollen 
kan komma att utgöras av:
• Referenser eller annan dokumentation av liknande konsulttjänster gällande den/de konsult/er 
som ska utföra uppdraget
• Intervju med den/de konsult/er som ska utföra uppdraget
• CV för den/de konsult/er som ska utföra uppdraget
• I förekommande fall säkerhetskontroll

1.3.2 Förnyad konkurrensutsättning
En förnyad konkurrensutsättning ska alltid tillämpas vid uppdrag som överstiger 320 timmar, 
inkluderar kompetensnivå 5 eller om den upphandlande myndigheten i avropet formulerat en eller 
flera egna roller. Förnyad konkurrensutsättning blir också tillämpligt i de fall den upphandlande 
myndigheten efterfrågar ett komplett projekt där leverantören själv resurssätter uppdraget med de 
konsulter de anser nödvändigt för att leverera ett bestämt resultat. En förnyad konkurrensutsättning 
tillämpas även i det fall som framgår av avsnitt 1.3.1 Dynamisk rangordning ovan.
Förutsättningen för att formulera egna roller är att den efterfrågade kompetensen ryms inom det 
kompetensområde som avropet avser.
Förfarandet innebär att den upphandlande myndigheten skickar ut en skriftlig avropsförfrågan 
till samtliga leverantörer som har ramavtal inom aktuellt anbudsområde så att leverantörerna kan 
lämna anbud i enlighet med de villkor som anges i ramavtalet. 
Utifrån den upphandlande myndighetens behov anger den i avropsförfrågan vilka krav som gäller för 
avropet och vilka utvärderingskriterier som kommer ligga till grund för tilldelning av kontrakt. Av 
avropsförfrågan bör det tydligt framgå vilken vikt utvärderingskriterierna har och hur utvärderingen av 
anbuden kommer att gå till.
Den leverantör som uppfyller ställda krav i den upphandlande myndighetens avropsförfrågan och 
som har lämnat det ekonomiskt mest fördelaktiga anbudet antas som leverantör. 
Anbud ska lämnas inom tio arbetsdagar om inte annat anges i avropsförfrågan. Den upphandlande 
myndigheten ska ange en skälig tidsfrist med hänsyn till avropsförfrågans komplexitet samt den tid 
som behövs för att lämna anbud. Anbud inkomna efter angiven tidsfrist beaktas inte. Anbuden ska 
vara skriftliga och innehållet i dem omfattas av absolut sekretess till dess att beslut fattats om val av 
leverantör. Om efterfrågade tjänster inte kan erbjudas ska orsak till detta meddelas den 
upphandlande myndigheten. 
Bevis som kan komma att krävas för att verifiera kunskap om och erfarenhet av den aktuella rollen 
kan komma att utgöras av:
• Referenser eller annan dokumentation av liknande konsulttjänster gällande den/de konsult/er 
som ska utföra uppdraget
• Intervju med den/de konsult/er som ska utföra uppdraget
• CV för den/de konsult/er som ska utföra uppdraget
• I förekommande fall säkerhetskontroll
Den upphandlande myndigheten har möjlighet att i avropsförfrågan begära hur uppfyllandet av 
utvärderingskriterierna ska bevisas. Det kan t.ex. göras genom anbudspresentationer, intervjuer och 
referenstagning.
Den upphandlande myndigheten ska meddela de leverantörer som lämnat anbud om beslut om val 
av leverantör. Avropet avslutas och regleras genom att skriftligt kontrakt upprättas och undertecknas 
av leverantören och den upphandlande myndigheten.

Utvärderingskriterier
Vid avrop med förnyad konkurrensutsättning kan något eller flera följande 
utvärderingskriterier användas:
• Pris
• Kvalitet (t.ex. funktion som beskrivning av förväntat resultat eller användarvänlighet, kompetens 
och erfarenhet hos nyckelpersoner för uppdraget, kundnöjdhet och leveranstid för tjänster).

1.4 Anbudsinbjudan och disposition
Anbudsinbjudan består av följande avsnitt:
1. Inbjudan och allmän information
2. Administrativa krav
3. Prövning och utvärdering
4. Krav på tjänsten
5. Utvärderingskriterier
6. Priser
7. Ramavtalsutkast
8. Allmänna kontraktsvillkor
9. Kontraktsvillkor
 
Till anbudsinbjudan hör följande bilagor:
Bilaga 01 - Priser
 
Om frågor och svar, liksom eventuella förtydliganden och kompletteringar till anbudsinbjudan, 
publiceras under anbudstiden är de en integrerad del av anbudsinbjudan.

2. Administrativa krav
2.1 Förutsättning för anbudslämning
2.1.1 Inlämning av elektroniska anbud
I upphandlingen accepteras endast elektronisk anbudsgivning via upphandlingsverktyget TendSign. 
För anbudsgivare är det kostnadsfritt att använda TendSign och att lämna anbud. För att få tillgång 
till systemet krävs inloggningsuppgifter, som fås genom registrering här (klicka på länken "Skapa 
konto"). Anbudsgivaren får omedelbar tillgång till systemet efter registrering.
Vid frågor eller behov av support kring användandet av TendSign, kontaktas TendSigns support via 
e-post: tendsignsupport@mercell.com. TendSigns support har öppet helgfria vardagar kl 07-17 med 
vissa undantag. Här finns svar på några vanliga frågor om upphandlingsverktyget. 
Genom Tendsign får anbudsgivaren:              
– all ny information om upphandlingen,              
– automatisk kontroll av att samtliga frågor ställda i anbudsinbjudan är besvarade vid 
anbudslämnandet.
Observera att maximal storlek för uppladdning är 50 megabyte per fil. Anbudsgivare uppmanas att 
omedelbart kontakta TendSign om problem uppstår i samband med anbudslämnande. Tänk på att 
lämna anbud i god tid så att det finns möjlighet att få hjälp av TendSign support under kontorstid om 
det dyker upp problem.  
 
Genom att anbud lämnas i TendSign accepterar anbudsgivaren alla krav och intygar att 
informationen i anbudet är sanningse nlig. Anbudsgivaren accepterar därmed även villkoren 
avseende Ramavtalsutkast, Allmänna kontraktsvillkor och Kontraktsvillkor.

2.1.2 Krav på anbudets språk
Anbudet ska vara skrivet på svenska . Bevis, enstaka ord och förkortningar får även vara på 
engelska. Anbudsgivaren ska på inköpscentralens begäran ordna och bekosta översättning om inte 
annat anges i anslutning till visst krav i anbudsinbjudan.  

2.1.3 Krav på anbudet
Anbudet ska baseras på förutsättningarna och kraven som anges i anbudsinbjudan. Anbudet 
ska beskriva situationen den dag då anbudet lämnas, om ett visst krav inte uttryckligen anger något 
annat. 

2.1.4 Reservationer och alternativa anbud
Om anbudsgivaren lämnar förbehåll eller reserverar sig mot villkor i anbudsinbjudan kan anbudet 
komma att förkastas.
 
I upphandlingen tillåts inget så kallat sidoanbud eller alternativt anbud till anbudsgivarens anbud.

2.1.5 Översättning av anbudsinbjudan
Anbudsinbjudan finns endast på svenska.
 
Anbudsgivare får på egen bekostnad översätta anbudsinbjudan med bilagor.

2.1.6 Sista anbudsdag
Sista dag för att lämna anbudet är den:
2022-05-02 23:59

2.1.7 Anbudets giltighetstid
Anbudet ska vara bindande till och med:
2022-08-31

2.1.8 Ersättning för att upprätta anbud
Inköpscentralen ersätter inte anbudsgivare för att upprätta anbud.

2.1.9 Anbudsöppning
Anbudsöppning sker hos inköpscentralen. Anbudsöppningen är inte offentlig men anbudsgivaren 
kan begära att en representant från Stockholms Handelskammare, på anbudsgivarens bekostnad, 
närvarar vid anbudsöppningen. Stockholms Handelskammare ska i så fall skriva på 
sekretessförbindelse.
 
Anbudsöppning är planerad till:
2022-05-03

2.2 Förtydligande, kompletteringar eller frågor om anbudsinbjudan
Om anbudsinbjudan upplevs som otydligt eller om några av de ställda kraven uppfattas som 
orimliga, onormalt kostnadsdrivande eller konkurrensbegränsande i något avseende är det viktigt att 
inköpscentralen kontaktas på ett så tidigt stadium som möjligt så att missförstånd kan undvikas.
 
Inköpscentralen lämnar alltid eventuella förtydliganden eller kompletteringar till anbudsinbjudan 
genom TendSign. Anbudsgivaren ansvarar själv för att hålla sig uppdaterad. Begäran om ett 
förtydligande eller en komplettering av anbudsinbjudan ska vara ställda genom TendSign.
 
Enligt 12 kap. 11 § LOU ska upphandlande myndighet på begäran av en leverantör lämna ut 
kompletterande upplysningar om anbudsinbjudan senast sex dagar före sista anbudsdag under 
förutsättning att leverantören har begärt det i god tid.
 
Frågor ska därför ställas senast nio dagar före sista anbudsdag . Om frågor inkommer senare än det, 
garanterar inte inköpscentralen att frågan besvaras. Detta på grund av att inköpscentralen av 
likabehandlingsskäl är förhindrad att lämna tillkommande information i slutet av anbudstiden.
 
Endast frågor om anbudsinbjudan besvaras.
 
Publicerade frågor och svar samt eventuella förtydliganden och kompletteringar under anbudstiden 
utgör en integrerad del av anbudsinbjudan.  
 
Sista dag att ställa frågor är:
2022-04-22

2.3 Rättelse, förtydligande och komplettering av anbud
Vid anbudslämnandet ska efterfrågade svar på frågor och ställda krav lämnas på anvisade platser i 
TendSign.
Inköpscentralen eftersträvar största möjliga konkurrens i våra upphandlingar och tillämpar därför 
tillåtande, likabehandlande och transparenta riktlinjer för rättelser, förtydliganden och kompletteringar 
av anbud.
Inköpscentralen kommer, om inköpscentralen anser det lämpligt, att begära rättelser, förtydliganden 
eller kompletteringar av anbud. Alla anbudsgivare kommer att behandlas lika och få lika lång tid på 
sig att rätta, förtydliga eller komplettera sina anbud när omständigheterna är likvärdiga.

Rättelser
Anbudsgivaren kan få rätta en felskrivning, felräkning eller något annat fel i anbudet som för 
inköpscentralen är uppenbart. Sådan rättelse kan innebära att de affärsmässiga villkoren för anbudet 
ändras jämfört med det ursprungliga anbudet. För att inköpscentralen ska tillåta rättelsen, krävs 
att inköpscentralen kan utläsa av anbudet vad som egentligen avsågs. Om inköpscentralen inte kan 
det, kommer rättelser av sådana villkor inte beaktas.

Förtydliganden
Förtydliganden ska syfta till att fastställa anbudets avsedda innehåll.
Om inköpscentralen uppfattar att en uppgift i ett anbud är tvetydig eller otydlig, kan inköpscentralen 
låta anbudsgivaren förtydliga vilken tolkning som är avsedd. Exempel på en otydlighet är om 
inköpscentralen inte kan avgöra om anbudsgivaren reserverar sig mot ett krav.
Utöver tvetydiga eller otydliga fall kommer inköpscentralen inte att beakta förtydliganden som 
motsäger en ursprunglig uppgift i anbudet. Inköpscentralen kommer inte heller att beakta 
förtydliganden som ändrar de affärsmässiga villkoren i det ursprungliga anbudet.

Kompletteringar
Inköpscentralen kan tillåta att anbudsgivare
1. kompletterar med uppgifter om innehållet i, eller utformningen av, en tjänst som saknas i det 
ursprungliga anbudet. Kompletterande information får inte innebära att erbjudna mervärden 
eller pris ändras eller att en helt annan tjänst erbjuds.
2. kompletterar med uppgifter som återfinns på en annan plats i det ursprungliga anbudet.
Inköpscentralen kan tillåta att anbud kompletteras med andra uppgifter eller handlingar än de som 
anges i punkterna 1 och 2. Sådana uppgifter eller handlingar kan komma att beaktas om de var 
tillgängliga eller upprättade när anbud senast skulle lämnas in i upphandlingen och anbudsgivaren 
kan visa detta. 
Kompletteringar kommer inte att beaktas i den del de motsäger någon uppgift i det ursprungliga 
anbudet. 

2.4 Tilldelning
Meddelande om tilldelningsbeslut, selekteringsbeslut och upphandlingsprotokoll skickar 
inköpscentralen ut med e-post via TendSign till den e-postadress som anbudsgivaren har registrerat 
i TendSign i samband med anbudsinlämningen . 
 
Tilldelningsbeslutet utgör inte en avtalsrättslig accept.
 
Upphandlingen är avslutad först när ramavtalet undertecknats av båda parterna eller upphandlingen 
avslutats på annat sätt. Ramavtalet blir bindande då båda parter skriftligen undertecknat ramavtalet. 
Ett ramavtal kan tecknas tidigast efter att tio dagar har gått, räknat från det att underrättelse om 
tilldelning skickades ut till anbudsgivarna enligt 20 kap. 1 § LOU.

2.5 Behandling av personuppgifter
Personuppgifter är all slags information som direkt eller indirekt kan kopplas till en fysisk person. 
Exempel på personuppgifter är namn, personnummer, postadress och e-postadress. I 
dataskyddsförordningen (EU) 2016/679 och lag (2018:218) med kompletterande bestämmelser till 
EU:s dataskyddsförordning, finns regler för hur personuppgifter får behandlas.
Inköpscentralen är personuppgiftsansvarig för de uppgifter, t.ex. namn på kontaktpersoner och e-
postadresser, som lämnas i samband med ansökan, eventuell anbudsgivning samt om ramavtal 
tecknas mellan anbudsgivaren och i nköpscentralen. Personuppgifterna kommer att användas för att 
genomföra och administrera upphandlingen i dess olika skeden, kontakta referenser, föra kund- och 
leverantörsregister i syfte att informera, administrera och möjliggöra avrop på ramavtalen, skicka 
fakturor avseende den administrativa ersättning som tas ut av inköpscentralen samt för att förvalta 
och följa upp avtalen. Behandlingen av de aktuella personuppgifterna är nödvändig för att kunna 
genomföra upphandlingen och för att fullgöra ingångna ramavtal. Laglig grund för behandlingen är 
berättigat intresse (intresseavvägning) ell er rättslig förpliktelse, när sådan föreligger. 
Anbudsgivaren ansvarar för att informera samtliga personer vars uppgifter finns med i 
anbudsgivarens anbud, eller på annat sätt lämnas ut till inköpscentralen. Anbudsgivaren ansvarar 
också för att utlämnandet a v personuppgifterna är förenligt med dataskyddsförordningen (EU) 
2016/679 och dataskyddslagen (2018:218).
En registrerad person har rätt att när som helst begära information från inköpscentralen beträffande 
vilka personuppgifter som finns registrerade om personen. En sådan begäran ska vara skriftlig och 
egenhändigt undertecknad och skickas till:
gdpr@adda.se
eller
Adda Inköpscentral AB c/o Slussgården AB 118 82 Stockholm
Mer information om inköpscentralens personuppgiftsbehandling finns på vår 
hemsida www.adda.se/gdpr .

2.6 Publicering av ramavtalsdokument
Ramavtal med bilagor kommer att publiceras på internet i inköpscentralens avtalsdatabas. Samma 
information kommer därmed att finnas tillgänglig för samtliga upphandlande myndigheter som berörs 
av upphandlingen.
Anbudsgivaren ska acceptera att följande uppgifter publiceras i inköpscentralens avtalsdatabas:
- priser,     
- information om erbjudna tjänster; samt     
- uppgifter om kontaktpersoner.   

2.7 Inköpscentralen lämnar ut anbudshandlingar
Inköpscentralen omfattas inte av offentlighetsprincipen. Inköpscentralen lämnar dock ut 
anbudshandlingar om:
1. domstol, tillsynsmyndighet eller annan rättsvårdande myndighet begär det,
2. annan anbudsgivare i upphandlingen begär ut anbuden under tiden från det att 
tilldelningsbeslut meddelas och tio dagar efter, eller
3. det i övrigt krävs för att inköpscentralen effektivt ska kunna bedriva sin verksamhet. 
Rätten enligt punkt 2 att ta del av annans anbudshandlingar gäller inte sådana uppgifter som en 
anbudsgivare med stöd av avsnit t 2.8 beg ärt sekretess för. Den gäller inte heller för sådana uppgifter 
som kan skada inköpscentralens eller inköpscentralens kunders berättigade intressen. 
Inköpscentralen beslutar vilka uppgifter enligt punkt 2 och 3 som ska lämnas ut. Beslutet går inte att 
överklaga. Anbudsgivaren har inte rätt till ersättning för skada som uppkommer därför att 
inköpscentralen lämnar ut uppgifter ur anbud.
Handlingar som inköpscentralen lämnar ut får inte överlåtas till annan. Detta begränsar dock inte 
anbudsgivares möjligheter att använda handlingarna som bevis i domstol eller i ärende hos annan 
rättsvårdande myndighet.

2.8 Anbudsgivares möjlighet att begära sekretess och inköpscentralens rätt 
att lämna ut uppgifter
Anbudsgivare som önskar att vissa uppgifter inte ska lämnas ut till annan enligt a vsnitt 2.7 punkt 2, 
ska på anmodan från inköpscentralen snarast bifoga en separat version i PDF-format av de 
anbudshandlingar som innehåller sekretessuppgifter. De sekretessbelagda uppgifterna ska vara 
maskerade. Dessa anbudshandlingar benämns sekretessanbud. När inköpscentralen lämnar ut 
anbudshandlingar kommer inköpscentralen lämna ut sekretessanbudet. 
Inköpscentralen får lämna ut anbudet i sin helhet om sekretessanbud inte inkommer. Anbud kommer 
inte att förkastas på grund av att sekretessanbud inte bilagts anbudet.
Även om sekretess begärs har inköpscentralen rätt att lämna ut sådana uppgifter som ska publiceras 
enligt avsnitt 2.6 o m inköpscentralen bedömer att det behövs för att ge tillräcklig insyn i 
upphandlingen.
Vid avrop från ramavtalet utgör anbudet i ramavtalsupphandlingen en avtalshandling mellan den 
upphandlande myndigheten och leverantören. För de upphandlande myndigheter som avropar från 
ramavtalet finns därför möjlighet att ta del av hela leverantörens anbud inklusive sådan uppgifter 
som leverantören begärt sekretess för. Eventuell begäran om sekretess i anbudet kommer att 
vidarebefordras till upphandlande myndigheter och ingå i upphandlande myndigheters 
sekretessbedömning enligt offentlighets- och sekretesslagen (2009:400), OSL. 

2.9 Ramavtals- och kontraktsvillkor
Ramavtalet kommer att baseras på innehållet i denna anbudsinbjudan med bilagor samt 
anbudsgivarens anbud och tidigare inlämnade ansökan. Bindande ramavtal sluts genom att båda 
parter skriver under ramavtalet.
 
Kontrakt som tecknas efter avrop som görs med stöd av ramavtalet kommer att baseras på villkoren 
i Allmänna kontraktsvillkor/Kontraktsvillkor.

2.10 Avtalsmöte
Inköpscentralen kommer att hålla ett avtalsmöte med vinnande anbudsgivare för att informera om 
ramavtalet, hur avrop kommer att genomföras, leverantörens skyldigheter m.m. Inköpscentralen ser 
gärna att samtliga antagna anbudsgivare deltar på avtalsmötet. Om ramavtal et inte redan signerats 
elektroniskt via e-signeringstjänsten Visma Addo, signeras ramavtalet på avtalsmötet. 

2.11 Uppföljning
Inköpscentralen arbetar aktivt med att följa upp ingångna ramavtal samt att inköpscentralen och 
upphandlande myndigheter får utlovad kvalitet. Om leverantören inte lever upp till sina åtaganden 
kan de sanktioner som anges i ramavtalet komma att tillämpas. De leverantörer som inköpscentralen 
ingår ramavtal med ska vara införstådda med detta och medverka vid inköpscentralens uppföljning.

3. Prövning och utvärdering
3.1 Prövning och utvärdering av anbud
Prövning och utvärdering av

anbuden kommer att genomföras i följande steg:
1. I det första steget prövas om anbudet uppfyller de administrativa kraven som ställs i kapitel 2. De anbudsgivare som uppfyller kraven går vidare till steg 2, övriga förkastas.
2. I det andra steget prövas om anbudet uppfyller kraven på tjänsten och de krav som ställs avseende pris. De anbud som uppfyller dessa krav går vidare till steg 3, övriga förkastas.
3. I steg tre utvärderas de anbud som har gått vidare från steg 2.

### 3.1.1 Utvärdering

Inköpscentralen tecknar ramavtal med de anbudsgivare vars anbud har det bästa förhållandet mellan pris och kvalitet. För att fastställa vilka anbud som har det bästa förhållandet mellan pris och kvalitet används mervärdesmodellen. Varje anbudsområde utvärderas separat.

Utvärderingen kommer att gå till enligt följande:

#### Beräkning av anbudsumma

Anbudsgivaren anger efterfrågade priser i enlighet med de krav och instruktioner som redovisas i kapitel 6 Priser.

Anbudssumman räknas fram genom att offererade timpriser per kompetensnivå och kompetensområde viktas och summeras. Beräkningen av anbudssumman framgår av bilaga 01 - Prisbilaga.

#### Beräkning av mervärde

Därefter bedöms om och hur väl anbuden uppfyller utvärderingskriterierna som framgår av avsnitt 5.2 och 5.3. Utvärderingskriterierna avser följande:
* 5.2 - Arbetssätt: Avvikelse och klagomålshantering
* 5.3 - Arbetssätt: Utvecklings- och anpassningsförmåga

Anbudsgivaren ska lämna en beskrivning avseende sitt arbetssätt för respektive utvärderingskriterium. Inköpscentralen kommer att utvärdera arbetssättsbeskrivningen utifrån hur väl de angivna bedömningsgrunderna uppfylls. Anbudet ges ett mervärde som relaterar till hur väl bedömningsgrunderna uppfylls utifrån en samlad bedömning.

Mervärden i form av prisavdrag för respektive utvärderingskriterium anges som fasta belopp. De mervärden som kan tillgodoräknas för avsnitt 5.2 och 5.3 adderas till ett totalt mervärde. Anbudet kan maximalt få ett mervärde i form av prisavdrag på 90 000 SEK om samtliga utvärderingskriterier uppfylls med högsta möjliga utdelning.

#### Beräkning av jämförelsesumma

Till anbudssumman adderas 90 000 SEK och därefter görs ett prisavdrag för de totala mervärden som erhållits. Summan efter avdraget utgör anbudets jämförelsesumma. Se beräkningsmodell nedan:

Jämförelsesumma = Total anbudssumman i SEK + 90 000 SEK (möjligt mervärde) - Totala prisavdraget i SEK som anbudet erhåller för utvärderingskriterierna.

Exempel:
Anbudsgivarens totala anbudssumma i Bilaga 01 - Priser är 10 000 SEK.
Till anbudssumman adderas 90 000 SEK.
Anbudet erhåller följande mervärden:
* 30 000 SEK i mervärde vid bedömningen av anbudsgivarens arbetssätt gällande avvikelse- och klagomålshantering som anges i avsnitt 5.2.
* 10 000 SEK i mervärde vid bedömning av anbudsgivarens arbetssätt gällande utvecklings- och anpassningsförmåga som anges i avsnitt 5.3.
Anbudets totala mervärde är 40 000 SEK.
Anbudets jämförelsesumma är: 10 000 + 90 000 - 40 000 = 60 000 SEK.

De anbud som har lägst jämförelsesumma kommer att antas. Observera att utvärderingspriset endast används i utvärderingssyfte.

### 3.1.2 I de fall anbudsgivare erhåller samma jämförelsesumma

Om två eller flera anbudsgivare erhåller samma totala jämförelsesumma per anbudsområde och detta resulterar i att fler än åtta anbudsgivare kan bli aktuella för ramavtal, förutsatt att samtliga anbudsgivare som erhållit samma jämförelsesumma inte kan antas, kommer dessa skiljas åt enligt följande:
* I första hand genom att den/de anbudsgivare som erhållit högst prisavdrag för utvärderingskriteriet Arbetssätt: Utvecklings- och anpassningsförmåga kommer att antas före den/de anbudsgivare som har erhållit lägre prisavdrag.
* I andra hand genom att den/de anbudsgivare som erhållit högst prisavdrag för utvärderingskriteriet Arbetssätt: Avvikelse och klagomålshantering kommer att antas för den/de anbudsgivare som har erhållit lägre prisavdrag.
* Om anbudsgivarna fortsatt inte kan skiljas åt kommer lottning att skilja anbudsgivarna åt. En eventuell lottning genomförs av tredje part utsedd av inköpscentralen. Lottning genomförs per anbudsområde.

## 4. Krav på tjänsten

### 4.1 Upphandlingsföremålet

Anbudsgivaren ska kunna leverera IT-konsulttjänster inom samtliga kompetensområden som upphandlingen omfattar.

Upphandlingen omfattar IT-konsulttjänster inom sju kompetensområden:
1. Verksamhetsutveckling och strategi
2. Ledning och styrning
3. Systemutveckling/-förvaltning och infrastruktur
4. Arkitektur
5. IT-, informations- och cybersäkerhet
6. Tillgänglighet och webb
7. Användarsupport/teknikstöd

### 4.2 Språk

Konsulter som utför uppdrag ska, om inget annat anges i avropet, obehindrat kunna kommunicera på svenska i tal och skrift. Vid avrop kan den upphandlande myndigheten öppna upp för att konsulter som inte är svensktalande accepteras.
All kommunikation i samband med avrop ska ske på svenska och all dokumentation inklusive CV ska vara på svenska, om inte upphandlande myndighet angett annat.

### 4.3 Plats för utförande av tjänst

Konsulten ska utföra tjänsterna på plats hos den upphandlande myndigheten om inte annat anges i avropet.

### 4.4 Krav på oberoende

Vid avrop kan den upphandlande myndigheten ställa krav på att leverantören ska vara oberoende vid uppdrag som t.ex. omfattar förstudie, utredningar, analyser och kravställning. Med oberoende menas exempelvis att konsulten eller dess företag är fristående från företag som byggt och/eller utvecklat ett visst system.

### 4.5 Miljö

Anbudsgivaren ska utföra uppdrag på ett hållbart sätt. Det betyder att anbudsgivaren ska beakta miljöperspektivet vid exempelvis planering av resor, möten och underlätta för eventuellt distansarbete.
Den upphandlande myndigheten kan vid avrop begära att anbudsgivaren ska följa myndighetens mötes-, rese- och miljöpolicy eller uppställda miljömål, så länge dessa är relevanta för uppdraget.

## 5. Utvärderingskriterier

### 5.1 Allmänt om utvärderingskriterier

I upphandlingen ingår utvärderingskriterier avseende arbetssätt. Utvärderingskriterierna beskrivs i avsnitt 5.2 och 5.3.
Det som anbudsgivaren utlovar i detta avsnitt kommer att gälla som krav för den framtida leverantören. Det innebär att leverantören ska arbeta på det sätt den anger under ramavtalsperioden.

### 5.2 Arbetssätt: Avvikelse- och klagomålshantering

För att uppnå kundnöjdhet och minimera effekterna av att en leverans inte fungerar enligt överenskommelse är det av stort värde för upphandlande myndigheter att en leverantör har en tydlig rutin för att hantera avvikelser och klagomål.
Anbudsgivaren beskriver sina rutiner för att ta emot klagomål, hantera avvikelser och återkoppla till kund.

Beskrivningen bör innehålla:
* Hur anbudsgivaren arbetar med kundnöjdhet, t.ex. genom kundnöjdhetsindex och nöjd-kund-garanti.
* Hur anbudsgivaren arbetar proaktivt för att förebygga avvikelser och brister i sin leverans.
* Hur anbudsgivaren agerar när:
    * kontrakterad konsult inte motsvarar utlovad kompetens
    * överenskommen tidplan eller resultat för ett uppdrag inte verkar uppfyllas.

#### 5.2.1 Bedömningsgrunder

Inköpscentralen kommer utvärdera beskrivningen av arbetssätt med utgångspunkt i hur väl nedanstående bedömningsgrunder uppfylls:

**Kundnöjdhet**
* Beskrivningen visar att anbudsgivaren kommer erbjuda ett arbetssätt som säkerställer kundnöjdhet.
* Beskrivningen visar att anbudsgivaren arbetar med högkvalitativa uppföljningsrutiner/processer, exempelvis med hjälp av ett CRM-system (Customer relationship management), och sätter ett stort värde på att kunden är nöjd.

**Avvikelsehantering**
* Beskrivningen visar att anbudsgivaren kommer erbjuda ett arbetssätt för att åtgärda brister som säkerställer att klagomål och avvikelser hanteras på ett ändamålsenligt, strukturerat och effektivt sätt.
* Beskrivningen visar att anbudsgivaren erbjuder ett arbetssätt/-rutiner för att förebygga brister och som säkerställer att uppkommen brist inte återkommer.

#### 5.2.2 Mervärde

Anbudsgivarens beskrivning av arbetssätt kommer att utvärderas enligt bedömningsgrunderna och ges ett mervärde (i form av ett prisavdrag) som relaterar till hur väl bedömningsgrunderna uppfylls utifrån en samlad bedömning.

**45 000 SEK** - Lämnad beskrivning möter helt bedömningsgrunderna. Beskrivningen innehåller inga brister av betydelse.
**30 000 SEK** - Lämnad beskrivning möter nästan helt bedömningsgrunderna. Beskrivningen innehåller ett fåtal brister, men inga brister av betydelse.
**10 000 SEK** - Lämnad beskrivning möter delvis bedömningsgrunderna. Det finns dock förbättringspotential och dessutom ett fåtal brister av betydelse.
**0 SEK** - Lämnad beskrivning möter inte i tillräcklig utsträckning ovan redovisade bedömningsgrunder för att avdrag ska ges.

Anbudsgivarens svar är begränsat till att omfatta maximalt fyra A4-sidor i Word- eller PDF-format. Begränsningen omfattar även eventuellt försättsblad, innehållsförteckning, ingress, processbilder etc.
Svaret bör som minst omfatta följande rubriker:
* Hur anbudsgivaren arbetar med kundnöjdhet
* Hur anbudsgivaren arbetar proaktivt för att förebygga avvikelser och brister i sin leverans
* Hur anbudsgivaren agerar när konsult inte motsvarar utlovad kompetens och när överenskommen tidplan eller resultat inte verkar uppfyllas

Textstorleken ska vara läsbar vid utskrift (ej vara mindre än textstorlek 10). Överskjutande sidor, d.v.s. från sida 5 och framåt i kronologisk ordning, kommer inte att beaktas vid utvärderingen av anbudet.

Observera att all information i lämnad beskrivning måste framgå av anbudet i TendSign. Inköpscentralen kommer inte att beakta innehåll på webbplatser som anbudsgivare hänvisar till eller länkar till i beskrivningen.

Om anbudsgivarens arbetssätt är likadant i samtliga anbudsområden där de lämnar anbud, efterfrågas endast en beskrivning av arbetssätt. Skiljer sig anbudsgivarens arbetssätt i de olika anbudsområdena åt, där anbudsgivaren lämnar anbud, ska olika beskrivningar bifogas och tydligt märkas med vilket anbudsområde respektive beskrivning avser.

Bifoga beskrivning(ar) avseende utvärderingskriteriet "Arbetssätt: Avvikelse- och klagomålshantering"
Bifogad fil

### 5.3 Arbetssätt: Utvecklings- och anpassningsförmåga

Upphandlande myndigheter står inför stora utmaningar och det pågår ett ständigt arbete med att effektivisera verksamheter och skapa nya tjänster för invånarna genom digitalisering. För att en leverantör ska kunna erbjuda så stort värde som möjligt över tid, bör den ha god förmåga att utveckla och anpassa sig för att säkerställa aktualitet och relevans.
Anbudsgivaren beskriver sina rutiner för att uppnå ständiga förbättringar och hur de säkerställer att de erbjuder upphandlande myndigheter relevant och aktuell kompetens nu och i framtiden.

Beskrivningen bör innehålla:
* Hur anbudsgivaren håller sig uppdaterad och relevant inom ramavtalsområdet.
* Hur anbudsgivaren säkerställer att sitt erbjudande är aktuellt för upphandlande myndigheter.
* Hur anbudsgivaren arbetar med kompetensutveckling och ständiga förbättringar inom organisationen.

#### 5.3.1 Bedömningsgrunder

Inköpscentralen kommer utvärdera beskrivningen av arbetssätt med utgångspunkt i hur väl nedanstående bedömningsgrunder uppfylls:

**Aktualitet och relevans**
* Beskrivningen visar att anbudsgivaren kommer erbjuda ett arbetssätt som säkerställer att anbudsgivaren följer utvecklingen inom ramavtalsområdet och har mycket god kännedom om de utmaningar upphandlande myndigheter står inför.
* Beskrivningen visar att anbudsgivaren har ett arbetssätt som säkerställer att anbudsgivaren håller sig relevant inom ramavtalsområdet och att tjänsterna de erbjuder inom ramavtalet är aktuella för upphandlande myndigheter.

**Utveckling**
* Beskrivningen visar att anbudsgivaren kommer erbjuda ett arbetssätt som säkerställer att anbudsgivaren kontinuerligt kommer höja kvaliteten för verksamhetens struktur- och humankapital inom samtliga kompetensområden som omfattas av ramavtalet.
* Beskrivningen visar att utvecklingsarbetet kommer den upphandlande myndigheten till del och att myndigheten kan förvänta sig ett mervärde i form av förhöjd kvalitet i levererade tjänster.

#### 5.3.2 Mervärde

Anbudsgivarens beskrivning av arbetssätt kommer att utvärderas enligt bedömningsgrunderna och ges ett mervärde (i form av ett prisavdrag) som relaterar till hur väl bedömningsgrunderna uppfylls utifrån en samlad bedömning.

**45 000 SEK** - Lämnad beskrivning möter helt bedömningsgrunderna. Beskrivningen innehåller inga brister av betydelse.
**30 000 SEK** - Lämnad beskrivning möter nästan helt bedömningsgrunderna. Beskrivningen innehåller ett fåtal brister, men inga brister av betydelse.
**10 000 SEK** - Lämnad beskrivning möter delvis bedömningsgrunderna. Det finns dock förbättringspotential och dessutom ett fåtal brister av betydelse.
**0 SEK** - Lämnad beskrivning möter inte i tillräcklig utsträckning ovan redovisade bedömningsgrunder för att avdrag ska ges.

Anbudsgivarens svar är begränsat till att omfatta maximalt fyra A4-sidor i Word- eller PDF-format. Begränsningen omfattar även eventuellt försättsblad, innehållsförteckning, ingress, processbilder etc.

Svaret bör som minst omfatta följande rubriker:
* Hur anbudsgivaren håller sig uppdaterad och relevant inom ramavtalsområdet
* Hur anbudsgivaren säkerställer att sitt erbjudande är aktuellt för upphandlande myndigheter.
* Hur anbudsgivaren arbetar med kompetensutveckling och ständiga förbättringar inom organisationen.

Textstorleken ska vara läsbar vid utskrift (ej vara mindre än textstorlek 10). Överskjutande sidor, d.v.s. från sida 5 och framåt i kronologisk ordning, kommer inte att beaktas vid utvärderingen av anbudet.

Observera att all information i lämnad beskrivning måste framgå av anbudet i TendSign. Inköpscentralen kommer inte att beakta innehåll på webbplatser som anbudsgivare hänvisar till eller länkar till i beskrivningen.

Om anbudsgivarens arbetssätt är likadant i samtliga anbudsområden där de lämnar anbud, efterfrågas endast en beskrivning av arbetssätt. Skiljer sig anbudsgivarens arbetssätt i de olika anbudsområdena åt, där anbudsgivaren lämnar anbud, ska olika beskrivningar bifogas och tydligt märkas med vilket anbudsområde respektive beskrivning avser.

Bifoga beskrivning(ar) avseende utvärderingskriteriet "Arbetssätt: Utvecklings- och anpassningsförmåga"
Bifogad fil

## 6. Priser

### 6.1 Priser

Anbudsgivaren ska ange pris för IT-konsulttjänster som kostnad per timme för kompetensnivå 1-4 i enlighet med de krav och instruktioner som redovisas i detta avsnitt och i bilaga 01 - Priser.
Pris för tjänster avseende kompetensnivå 5 och av myndigheten egenformulerade roller lämnas endast vid förnyad konkurrensutsättning.
Anbudsgivarens offererade priser för tjänster enligt bilaga 01 – Priser, utgör fasta priser när avrop genomförs med dynamisk rangordning. Dynamisk rangordning används vid avrop av konsulttjänster upp till 320 timmar för kompetensnivåerna 1, 2, 3 och 4.
Anbudsgivarens offererade priser för tjänster enligt bilaga 01 - Priser, utgör tak för vad anbudsgivaren har rätt att offerera när avrop genomförs med förnyad konkurrensutsättning. Anbudsgivaren får offerera lägre priser än takpriserna de lämnat i ramavtalsupphandlingen, men inte ett högre pris.
Priserna innefattar administrativa kostnader, utrustning och förbrukningsartiklar som behövs för uppdragets genomförande, eventuella resekostnader, kost, logi, restid till och från den avropande parten samt eventuella traktamenten. Semesterersättning utgår inte.
Priser baseras på att arbete utförs på helgfria vardagar 07:00 - 19:00. Arbete på annan tid får utföras endast på begäran av den upphandlande myndigheten.
Minsta debiterbara tid för möten på plats hos den upphandlande myndigheten är en halv dags arbete (fyra timmar) om inte myndigheten och anbudsgivaren har kommit överens om annat.
Priser ska anges i heltal och svenska kronor exklusive mervärdesskatt. Pris angivna på annat sätt beaktas inte.
Anbudsgivaren ska fylla i bilaga 01 - Priser och bifoga den på nedan angiven plats.

Bifoga ifylld bilaga 01 - Priser
Bifogad fil

### 6.2 Pris vid förnyad konkurrensutsättning

Priset för hela eller delar av uppdraget kan exempelvis anges som:
* Löpande räkning - leverantören får betalt per arbetad timme enligt överenskommet timpris.
* Löpande räkning med risk och reward - leverantören får betalt per arbetad timme enligt överenskommet timpris upp till förutbestämd nivå. Blir leveransen slutförd innan nivån, då delar kund och leverantör på besparingen och på samma sätt delar man på överskjutande kostnad om förutbestämd nivå skulle överstigas.
* Fast pris - ett totalpris för den överenskomna leveransen.

Den upphandlande myndigheten har också möjlighet att komplettera prismodeller med ett bonussystem för bra kvalitet under avtalstiden, d.v.s. ge leverantören en fastställd bonusutbetalning om tjänsten utförts särskilt väl, t.ex. genom snabba leveranstider eller hög kundnöjdhet där kvalitetsnivån på tjänsten kan mätas i efterhand.
Den upphandlande myndigheten kan välja vilken prismodell som passar bäst i det specifika avropet. Vilken prismodell som tillämpas och eventuell fastställd bonusutbetalning ska framgå i den förnyade konkurrensutsättningen.

Om den upphandlande myndigheten väljer att använda fast pris i sitt avrop kan myndigheten välja att kräva redovisning av timmar.
Om den upphandlande myndigheten genomfört en förnyad konkurrensutsättning utan att det inkommit några anbud har myndigheten möjlighet att genomföra en förnyad konkurrensutsättning med oförändrade förutsättningar men utan takpris.

### 6.3 Ersättning för obekväm arbetstid

I de fall upphandlande myndighet begär att arbete ska utföras utanför den normala arbetstiden, dvs. mellan kl. 07.00 och 19.00 helgfria vardagar, ska leverantörens ersättning vara enligt nedan.
1. För arbete mellan kl. 06.00 och 07.00 samt mellan kl. 19.00 och 21.00 på vardagar multipliceras kontrakterat timpris med 1,5.
2. För övrig tid, d.v.s. arbete mellan kl. 21.00 och 06.00 på vardagar samt arbete under helger multipliceras kontrakterat timpris med 2.
I uppdrag som inkluderar beredskap ska leverantörens ersättning för arbete eller beredskap utanför den normala arbetstiden framgå av kontraktet.

### 6.4 Onormalt lågt anbud

Inköpscentralen kommer att begära in en förklaring om de priser som lämnats i anbudet förefaller vara onormalt låga. Om inköpscentralen anser att den förklaring som anbudsgivaren lämnar inte är godtagbar kommer anbudet att förkastas i enlighet med förfarandet i 16 kap. 7 eller 8 §§ LOU.

## 7. Ramavtalsutkast

### 7.1 Ramavtalets parter och kontaktpersoner

Adda Inköpscentral AB, organisationsnummer 556819-4798, ("inköpscentralen") och [leverantörens namn, organisationsnummer] ("leverantören") har efter inköpscentralens upphandling IT-konsulttjänster 2021 ("ramavtalsupphandlingen") slutit detta ramavtal. Inköpscentralen och leverantören benämns nedan var för sig "part" eller gemensamt "parter".
Kontaktpersoner för parterna framgår av bilaga 01.
Ramavtalet reglerar förhållandet mellan parterna. Villkoren i de avrop som görs från ramavtalet och som gäller mellan den upphandlande myndighet och leverantören ("kontrakt"), regleras separat i dokumentet ”Allmänna kontraktsvillkor” vid avrop efter förnyad konkurrensutsättning och i dokumentet ”Kontraktsvillkor" vid avrop enligt dynamisk rangordning samt eventuellt i andra dokument som ingår i avropsförfrågan.

### 7.2 Avropsberättigade upphandlande myndigheter

De upphandlande myndigheter som har rätt att avropa från ramavtalet framgår av bilaga 02 ("upphandlande myndigheter").
De upphandlande myndigheterna har rätt – men ingen skyldighet – att ingå kontrakt genom ramavtalet. Det gäller även bolag, kommunalförbund, gemensamma nämnder eller andra organisationer som ägs eller består av en eller flera av de upphandlande myndigheterna och som helt eller delvis tar över myndigheternas behov av de tjänster som omfattas av ramavtalet, efter det att upphandlingen annonserades. Upphandlande myndigheter som finns med i bilaga 02 och enbart byter namn efter annonseringen får också i fortsättningen avropa från ramavtalet.

### 7.3 Avrop

De upphandlande myndigheterna avropar från ramavtalet antingen genom dynamisk rangordning (avrop av exempelroller på kompetensnivå 1-4 för uppdrag som omfattar maximalt 320 timmar) eller genom förnyad konkurrensutsättning (avrop som inte fått något avropssvar som uppfyller ställda krav från någon av de tre högst rangordnade leverantörerna, avrop på kompetensnivå 5, avrop som avser uppdrag om mer än 320 timmar eller avrop av roller som den upphandlande myndigheten formulerat på egen hand enligt vad som anges i ansökningsinbjudan och anbudsinbjudan.
Avropsförfarandena beskrivs i ansökningsinbjudan och anbudsinbjudan.

### 7.4 Avtalshandlingar och deras inbördes ordning

I ramavtalet ingår nedan angivna avtalshandlingar. Avtalshandlingarna kompletterar varandra vid en tolkning av ramavtalet. Om avtalshandlingarna är motsägelsefulla gäller de i följande ordning, om inte omständigheterna uppenbarligen föranleder något annat.
1. Skriftliga ändringar och tillägg till ramavtalet med bilagor
2. Ramavtalet med bilagor
3. Eventuella skriftliga förtydliganden till ansökningsinbjudan och anbudsinbjudan med bilagor
4. Ansökningsinbjudan och anbudsinbjudan med bilagor
5. Eventuella skriftliga förtydliganden till anbud med bilagor
6. Anbud med bilagor

Inga andra handlingar än dessa gäller vid tolkningen av ramavtalet.

**Bilagor till ramavtalet**
* Bilaga 01 – Kontaktpersoner till parterna
* Bilaga 02 – Avropsberättigade upphandlande myndigheter
* Bilaga 03 – Prisbilaga
* Bilaga 04 – Redovisning av leveranskapacitet

Sammanställningen med bilagor uppdateras i samband med avtalstecknande. Den slutliga sammanställningen kommer endast att bestå av handlingar som hämtas ur den annonserade ansökningsinbjudan respektive anbudsinbjudan eller leverantörens anbud.

### 7.5 Avtalsperiod och kontraktstilldelning

Ramavtalet gäller under fyra år. Från det att ramavtalet har löpt i 18 månader, kan inköpscentralen säga upp ramavtalet med sex månaders uppsägningstid. Inköpscentralen får säga upp avtalet med en, flera eller alla leverantörer. Uppsägningen ska vara skriftlig. När ramavtalet löpt i fyra år löper det ut utan föregående uppsägning.
Kontrakt ska tilldelas innan ramavtalets avtalsperiod upphör. Kontrakt innebär bindande avtal mellan den upphandlande myndigheten och leverantören om köp av tjänster enligt ramavtalet. Tjänsterna enligt kontraktet får tillhandahållas vid enstaka eller återkommande tillfällen, även efter att ramavtalet har upphört.

### 7.6 Leverantörens åtaganden

#### 7.6.1 Lämnande av avropssvar och anbud samt delegeringsförbud

Leverantören är skyldig att acceptera ett avrop som den upphandlande myndigheten genomför genom dynamisk rangordning. Leverantören är också skyldig att lämna anbud i samband med avrop genom förnyad konkurrensutsättning som myndigheten genomför. Skyldigheten förutsätter dock att avropet endast avser exempelroller som omfattas av leverantörens anbud i upphandlingen, se bilaga 04.

Leverantören behöver inte acceptera avrop eller lämna anbud om den har godtagbara skäl. Som godtagbara skäl räknas att leverantören på grund av andra åtaganden inte förfogar över tillräckliga resurser då avropet genomförs, att leverantören är förhindrad att lämna ett konkurrenskraftigt avropssvar utifrån hur avropsförfrågan är utformad eller att leverantören är föremål för omständigheter enligt avsnitt "Force Majeure". Om leverantören inte avser att acceptera avrop eller lämna anbud ska leverantören meddela den upphandlande myndigheten det och ange anledningen till det snarast, dock senast på den sista anbudsdagen.

Leverantören får inte till en underleverantör eller någon annan delegera sin rätt att lämna avropssvar eller anbud.

#### 7.6.2 De tjänster som ramavtalet omfattar

Leverantören ska tillhandahålla IT-konsulttjänster inom följande delområden (benämns i ansökningsinbjudan och anbudsinbjudan anbudsområden):
* Delområde [x]
* Delområde [y, osv.]

Tjänsterna ska uppfylla kraven i ramavtalet och utföras enligt vad som anges i de kontrakt som ingåtts enligt ramavtalet. Leverantörens åtaganden att utföra tjänster enligt ett kontrakt kallas "uppdrag".

#### 7.6.3 Leverantörens ansvar för regelefterlevnad

fullgörande och tillstånd
Leverantören ska aktivt skaffa sig kännedom om och följa de lagar, förordningar, myndighetskrav, 
regler, normer, standarder och föreskrifter som vid var tid gäller för leverantörens verksamhet.
Leverantören har ett fullständigt och odelat ansvar för att fullgöra alla leverantörens åtaganden under 
ramavtalet. Leverantören ska se till att på bästa sätt ta tillvara inköpscentralens intressen.

7.6.4 Uppföljning och insyn
Leverantören ska utan kostnad medverka vid inköpscentralens uppföljning av leverantörens 
åtaganden enligt ramavtalet. Det omfattar även åtaganden i kontrakt som ingås med stöd av 
ramavtalet. Inköpscentralen har rätt att publicera resultat av sådan uppföljning i en revisionsrapport.
Leverantören ska ge inköpscentralen eller ett av inköpscentralen anlitat ombud tillträde till och insyn i 
sin eller underleverantörs verksamhet i den utsträckning som krävs för att inköpscentralen ska kunna 
kontrollera att leverantören lever upp till sina åtaganden. Skyldigheten att ge tillträde och insyn gäller 
till och med ett år efter det att det sista kontraktet som har tecknats med stöd av ramavtalet har löpt 
ut.

7.6.4.1 Särskilt om uppföljning hänförlig till den administrativa 
ersättningen
Inköpscentralen eller dess ombud har rätt att granska leverantörens redovisning eller inbetalning av 
den administrativa ersättningen enligt avsnitt "Administrativ ersättning". Inköpscentralen eller 
ombudet ska ges tillgång till fakturor och räkenskaper som gäller avrop. Leverantören behöver inte 
ge tillgång till sådant material om det skulle strida mot lag eller börsregler som gäller för 
leverantörens verksamhet. Brister i redovisningen som upptäcks vid en revision ska leverantören 
korrigera omgående.
Om det finns grund för maximalt vite enligt avsnitt "Administrativ ersättning", ska leverantören betala 
för revisioner som avser den administrativa ersättningen. Det gäller om grund för maximalt vite har 
uppkommit under minst en redovisningsperiod de senaste tolv månaderna eller om leverantören de 
senaste tolv månaderna har varit minst 30 kalenderdagar sen med att betala den administrativa 
ersättningen.

7.6.5 Marknadsföring av tjänster och ramavtal
Om leverantören marknadsför eller säljer tjänster som inte omfattas av ramavtalet till en 
upphandlande myndighet, måste leverantören i förväg tydligt ange för den upphandlande 
myndigheten att ramavtalet inte ska användas i dessa fall.
En leverantör som marknadsför eller säljer tjänster som omfattas av ramavtalet till en upphandlande 
myndighet, ska i förväg tydligt ange för den upphandlande myndigheten att köp av dem innebär att 
ramavtalet används.
Leverantören får inte hänvisa till ramavtalet i sin marknadsföring på ett missvisande sätt. 
Leverantören ska omedelbart upphöra med marknadsföring som inköpscentralen bedömer vara 
missvisande eller oförenlig med inköpscentralens verksamhet.

7.6.6 Sekretess
Om det inte är nödvändigt att röja information för att kunna fullgöra sina skyldigheter enligt lag eller 
enligt något avtal mellan leverantören och inköpscentralen får parterna inte utan motparts 
medgivande röja någon information om eller härrörande från ramavtalet, som kan betraktas som 
affärs- eller yrkeshemlighet förrän tre år efter det att ramavtalet har upphört att gälla. Sekretessen 
omfattar inte sådan information som part kan visa har blivit känd för denne på något annat sätt än 
genom ramavtalet, till exempel genom en offentlig handling.
Leverantören ska göra dessa sekretessvillkor gällande i avtal med sina underleverantörer.

7.6.7 Administrativ ersättning

7.6.7.1 Statistik som ligger till grund för den administrativa ersättningen
Vad?
Leverantören ska utan kostnad redovisa tillhandahållna tjänster som omfattas av ramavtalet till 
inköpscentralen. Försäljning genom kontrakt som har ingåtts med stöd av ramavtalet och som löper 
efter ramavtalstidens utgång ska leverantören redovisa till dess att uppdraget har upphört. 
Redovisningen kan pågå i upp till åtta år.
Om en underleverantör har utfört uppdrag ska det belopp som underleverantören har fakturerat ingå 
i underlaget för den administrativa ersättningen som leverantören ska betala.
När?
Redovisning ska levereras senast den 15:e varje månad och avse föregående månads fakturerade 
belopp exklusive mervärdesskatt avseende det här ramavtalet (en redovisningsperiod). 
Hur?
Inköpscentralen skickar ut en webbaserad länk till leverantören den första dagen i varje månad. 
Leverantören ska använda länken för att redovisa sin försäljning under den aktuella 
redovisningsperioden. Redovisningen ska vara uppdelad per upphandlande myndighet som avropat 
på ramavtalet under redovisningsperioden.
Leverantören ska även redovisa om ingen försäljning har skett under den aktuella 
redovisningsperioden.
Brister i redovisning 
Om leverantören inte redovisar korrekt statistik enligt det som anges ovan får inköpscentralen kräva 
att leverantören ska rätta den felaktiga redovisningen inom tio arbetsdagar från det att 
inköpscentralen eller leverantören påpekade felet för motparten. Leverantören ska därefter betala 
den administrativa avgift som baseras på den korrekta redovisningen, plus dröjsmålsränta enligt 
räntelagen (1975:635), senast 30 kalenderdagar efter det att inköpscentralen skickade fakturan till 
leverantören. Om leverantörens korrekta redovisning innebär att leverantören ska få tillbaka en del 
av tidigare betald administrativ ersättning från inköpscentralen, utgår ingen dröjsmålsränta.
Vite vid utebliven eller felaktig statistik
Inköpscentralen har rätt till vite om leverantören
• inte över huvud taget redovisar statistik enligt avsnitt "Vad", "När" och "Hur" ovan, eller
• inte redovisar korrekt statistik enligt avsnitt "Brister i redovisning" ovan inom tio arbetsdagar från 
det att inköpscentralen påpekade felet för leverantören.
Om leverantören över huvud taget inte redovisar statistik enligt avsnitt "Vad", "När" och "Hur", har 
inköpscentralen rätt att skicka en faktura till leverantören med den administrativa ersättningen som 
är baserad på perioden för leverantörens tidigare högsta redovisade försäljning, plus 20 procents 
påslag. Om sådan tidigare försäljning saknas, får inköpscentralen fakturera ett skäligt belopp baserat 
på inköpscentralens tidigare erfarenhet av försäljning inom äldre eller liknande ramavtal.
I de fall inköpscentralen ställer ut en faktura till leverantören enligt stycket ovan och det senare 
framkommer att den faktiska försäljningen understiger beräknad försäljning, har leverantören rätt till 
återbetalning eller avdrag för den administrativa ersättning som ska betalas på mellanskillnaden 
mellan den beräknande försäljningen och den faktiska försäljningen.
Om leverantören har redovisat felaktig statistik som innebär att den faktiska försäljningen överstiger 
rapporterad försäljning för en redovisningsperiod och själv meddelar inköpscentralen detta, har 
inköpscentralen rätt till vite. Vite utgår med 0,5 procent av skillnaden mellan den faktiska och den 
felaktigt rapporterade försäljningen, dock maximalt 50 000 kr exklusive mervärdesskatt. Detsamma 
gäller om faktisk försäljning överstiger beräknad försäljning enligt en faktura som är baserad på 
perioden för leverantörens tidigare högsta redovisade försäljning eller skäligt belopp utifrån 
inköpscentralens tidigare erfarenhet av försäljning inom tidigare eller liknande ramavtal.
Om leverantören har redovisat felaktig statistik som innebär att den faktiska försäljningen understiger 
rapporterad försäljning för en redovisningsperiod och själv meddelar inköpscentralen detta, har 
inköpscentralen också rätt till vite. Vite utgår med 0,25 procent av skillnaden mellan den faktiska och 
den felaktigt rapporterade försäljningen, dock maximalt 25 000 kr exklusive mervärdesskatt.
Om uppföljning av ramavtalet enligt avsnitt "Uppföljning och insyn" visar att faktiskt försäljning 
överstiger rapporterad försäljning har inköpscentralen rätt till vite. Vite utgår med 1 procent av 
skillnaden mellan den faktiska och den felaktigt rapporterade försäljningen, dock maximalt 100 000 
kr exklusive mervärdesskatt. Detsamma gäller om faktisk försäljning överstiger beräknad försäljning 
enligt en faktura som är baserad på perioden för leverantörens tidigare högsta redovisade försäljning 
eller skäligt belopp utifrån inköpscentralens tidigare erfarenhet av försäljning inom tidigare eller 
liknande ramavtal.
Undantag från avrop
Om leverantören inte har levererat statistik enligt avsnitt "Vad", "När" och "Hur" inom tio veckor från 
det att avtalsbrottet påtalades, får inköpscentralen undanta leverantören från att erbjuda tjänster 
enligt ramavtalet tills avtalsbrottet är åtgärdat.

7.6.7.2 Betalning av administrativ ersättning
Vad?
Baserat på den redovisning som leverantören skickar in till inköpscentralen, ska leverantören betala 
en administrativ ersättning till inköpscentralen som motsvarar 1,5 procent av det redovisade 
beloppet, exklusive mervärdesskatt. 
Den administrativa ersättningen till inköpscentralen sjunker ju högre det totala fakturerade beloppet 
för tjänsterna är enligt samtliga de ramavtal som inköpscentralen ingår som ett resultat av 
ramavtalsupphandlingen. Sänkningen av ersättningen sker i steg på följande sätt:  
• Då det totala fakturerade beloppet överstiger 200 miljoner kronor sänks den administrativa 
ersättningen till 1,25 procent för belopp upp till 400 miljoner kronor.  
• Då det totala fakturerade beloppet överstiger 400 miljoner kronor sänks den administrativa 
ersättningen till en procent.
Ersättningen till inköpscentralen sänks samtidigt för samtliga leverantörer enligt ramavtalen, 
oavsett vilken fakturering som skett enligt ett individuellt ramavtal. Inköpscentralen meddelar varje 
leverantör när en sänkning sker. Den nya ersättningen tillämpas för den närmast 
följande redovisningsperioden efter att en beloppsgräns passerats.
När?
Den administrativa ersättningen ska betalas senast 30 kalenderdagar efter det att inköpscentralen 
har skickat fakturan till leverantören. Om fakturan inte betalas i rätt tid, skickas en påminnelse om 
betalning. Om betalning fortfarande inte sker trots påminnelsen, skickar inköpscentralen den 
utestående skulden till inkasso för indrivning.
Hur länge?
Leverantören ska betala den administrativa ersättningen så länge försäljning sker enligt ett kontrakt 
som har ingåtts under ramavtalet, oavsett om ramavtalet har löpt ut.
Vite vid utebliven betalning av den administrativa ersättningen
Om leverantören inte betalar in den administrativa ersättningen enligt det som anges ovan, har 
inköpscentralen rätt till vite. Vite ska betalas för varje redovisningsperiod som leverantören brister i 
sin betalningsskyldighet med 20 000 kr exklusive mervärdesskatt. Vite ska betalas för varje påbörjad 
vecka bristen föreligger räknat från det att inköpscentralen påpekade bristen för leverantören. Vite 
får maximalt bli 100 000 kr exklusive mervärdesskatt för varje redovisningsperiod.
Undantag från avrop 
Om leverantören inte betalat den administrativa ersättningen inom tio veckor efter det att 
avtalsbrottet påtalades, får inköpscentralen undanta leverantören från att erbjuda tjänster enligt 
ramavtalet tills avtalsbrottet är åtgärdat.

7.6.8 Övrig statistik
Leverantören ska utan kostnad redovisa statistik avseende försäljningen enligt ramavtalet till 
inköpscentralen. Statistiken ska redovisas på inköpscentralens begäran och avse den period 
inköpscentralen anger. Inköpscentralen har rätt att begära sådan statistik vid maximalt fyra tillfällen 
per kalenderår.
Statistiken ska presenteras i Excel-format eller i annat format enligt inköpscentralens instruktioner. 
Statistiken ska vara uppdelad per upphandlande myndighet och ange de uppgifter kopplade till 
ramavtalets nyttjade som inköpscentralen anger, såsom uppgifter om typ av tjänster som sålts, 
vilken kompetensnivå konsulter haft, antal timmar och pris för uppdrag som utförts samt totalkostnad 
per upphandlande myndighet.

7.7 Priser
Priser för tjänsterna
Priser för tjänsterna som omfattas av ramavtalet framgår av bilaga 04. I priserna ingår samtliga 
kostnader för att utföra tjänsterna. Ytterligare kostnader för t.ex. administration, arbete, resor, kost, 
logi eller traktamente ersätts alltså inte.
I samband med avrop enligt dynamisk rangordning är de priser som anges i bilaga 04 fasta. Vid 
förnyad konkurrensutsättning är priserna istället takpriser. Det betyder att leverantören får offerera 
ett lägre pris än takpriset i sitt anbud, men inte ett högre. Den upphandlande myndigheten har 
emellertid rätt att frångå dessa priser under de omständigheter för förnyad konkurrensutsättning utan 
takpris som beskrivs i ansökningsinbjudan och anbudsinbjudan.
Ersättningen till leverantören för att leverera tjänster till en upphandlande myndighet framgår av det 
enskilda kontraktet. Av ansökningsinbjudan och anbudsinbjudan framgår vilka ersättningsmodeller 
som den upphandlande myndigheten kan välja att tillämpa.
Prisändring 
Priserna i ramavtalet är fasta under de första 11 månaderna räknat från sista anbudsdag. Under 
månad 12 genomför inköpscentralen en första prisjustering. De nya priserna får börja tillämpas efter 
det närmast följande kalendermånadsskiftet. Därefter genomför inköpscentralen prisjustering var 
tolfte månad, dvs. 11 månader räknat från det att den senaste prisjusteringen började gälla.
Prisändringen får motsvara förändringen av prisindex för Statistiska Centralbyråns Labour Cost 
Index för tjänstemän (LCI tjm) preliminärt index, SNI2007 - kod J ”Informations- och 
kommunikationsverksamhet”. Baskvartal är det kvartal när ramavtalet träder i kraft. 
Jämförelsekvartal är det senast publicerade kvartalet.
Inköpscentralen meddelar leverantören när prisjustering har skett och vilka de nya priserna är. 
Om avtalat index upphör under avtalstiden har inköpscentralen rätt att ersätta det med ett annat 
likvärdigt index.

7.8 Underleverantörer
7.8.1 Kontroll av underleverantörer
Leverantören ska föra en förteckning över de underleverantörer som leverantören använder eller 
avser att använda vid fullgörande av kontrakt som avropas enligt ramavtalet.
Leverantören ska i slutet av varje månad informera inköpscentralen för det fall en underleverantör 
har tillkommit eller tagits bort ur förteckningen under den gångna månaden. Om ingen förändring av 
underleverantörerna har skett, behöver leverantören alltså inte informera inköpscentralen.
Leverantören ska på inköpscentralens begäran ge inköpscentralen tillgång till förteckningen samt om 
nödvändigt styrka att underleverantören uppfyller de krav och villkor som anges i ramavtalet.

7.8.2 Underleverantörs avtalsbrott
Om någon av leverantörens underleverantörer på ett väsentligt sätt bryter mot de krav och villkor 
som anges i ramavtalet har inköpscentralen, utöver vad som framgår av avsnitt "Leverantörens 
avtalsbrott", rätt att med omedelbar verkan besluta att underleverantören inte längre får anlitas för 
fullgörande av kontrakt.

7.9 Leverantörens avtalsbrott

7.9.1 Skyldighet att visa kravuppfyllnad
Om inköpscentralen har anledning att tro att leverantören inte uppfyller ett eller flera krav i ramavtalet 
eller i kontrakt som ingåtts med stöd av ramavtalet, får inköpscentralen begära att leverantören ska 
visa att kravet eller kraven uppfylls. Om inköpscentralen inte meddelar något annat ska det kunna 
ske inom en vecka.

7.9.2 Avhjälpande av avtalsbrott
Leverantören begår avtalsbrott om den bryter mot villkoren i ramavtalet eller kontrakt som ingåtts 
med stöd av ramavtalet. Inköpscentralen får i sådana fall kräva att leverantören avhjälper 
avtalsbrottet.
Avtalsbrott ska avhjälpas
• skyndsamt efter det att leverantören insåg eller borde ha insett avtalsbrottet, eller
• inom den tid som inköpscentralen anger, dock minst 30 kalenderdagar, om leverantören inte 
insett eller borde ha insett avtalsbrottet.
Inköpscentralen får kräva att leverantören tar fram en tid- och åtgärdsplan som den ska följa för att 
avhjälpa avtalsbrottet. Planen ska tas fram inom två veckor, om inte inköpscentralen meddelar 
annat. Inköpscentralen ska godkänna planen skriftligen.

7.9.3 Hävning av ramavtalet och skadestånd
Inköpscentralen får häva ramavtalet helt eller delvis om leverantörens avtalsbrott är väsentligt eller 
sker i flera kontrakt och avtalsbrottet inte har
• avhjälpts skyndsamt från det att leverantören insåg eller borde ha insett avtalsbrottet,
• avhjälpts inom den tid som inköpscentralen angett, dock minst 30 kalenderdagar, eller
• avhjälpts enligt den tids- och åtgärdsplan som inköpscentralen skriftligen har godkänt.
Om inköpscentralen har rätt att häva ramavtalet ska leverantören, utöver eventuellt vite, betala för 
den skada som leverantören har orsakat inköpscentralen.

7.9.4 Övriga grunder för hävning av ramavtalet
Utöver inköpscentralens möjlighet att helt eller delvis häva ramavtalet enligt avsnitt "Hävning av 
ramavtalet och skadestånd" ovan, får inköpscentralen med omedelbar verkan helt eller delvis häva 
ramavtalet
a. om det framkommer att leverantören vid fullgörandet av ramavtalet har begått överträdelser 
av grundläggande mänskliga fri- och rättigheter, 
b. om det finns en omständighet under avtalstiden som hade varit en grund för att utesluta 
leverantören från ramavtalsupphandlingen på grund av brott enligt 13 kap. 1 § LOU eller 
obetalda skatter och socialförsäkringsavgifter enligt 13 kap. 2 § första stycket LOU, 
c. om det finns en omständighet under avtalstiden som hade kunnat vara en grund för att 
utesluta leverantören från ramavtalsupphandlingen på grund av obetalda skatter och 
socialförsäkringsavgifter enligt 13 kap. 2 § andra stycket LOU eller på grund av 
missförhållanden enligt 13 kap. 3 § LOU, och leverantören inte har avhjälpt omständigheten 
inom fyra veckor efter inköpscentralens begäran eller den längre tid som inköpscentralen 
meddelar,
d. om det framkommer att leverantören lämnade oriktiga uppgifter i anbudet som var av 
betydelse för tilldelningen av ramavtalet,
e. om avtalsbrottet inte kan avhjälpas,
f. om leverantören har åsamkat inköpscentralen väsentlig skada som är hänförlig till ramavtalet, 
eller
g. om leverantören avböjer att lämna avropssvar eller anbud utan att ha godtagbara skäl enligt 
avsnitt "Lämnande av avropssvar och anbud samt delegeringsförbud".
Om inköpscentralen har rätt att häva ramavtalet ska leverantören, utöver eventuellt vite, betala för 
den skada som leverantören har orsakat inköpscentralen.

7.9.5 Undantag från avrop
Under den tid avtalsbrott utreds, och under den tid leverantören i förekommande fall avhjälper 
avtalsbrott, får inköpscentralen undanta leverantören från att delta i avrop från ramavtalet.
Inköpscentralen får även undanta leverantören från att delta i avrop från ramavtalet om det under 
avtalstiden framkommer en omständighet som hade kunnat vara en grund för att utesluta 
leverantören vid upphandlingstillfället.

7.10 Grunder för förtida uppsägning
Inköpscentralen får med omedelbar verkan säga upp ramavtalet till förtida upphörande om
a. det framgår av en domstols lagakraftvunna dom eller beslut att ramavtalet har slutits i strid 
med upphandlingslagstiftningens bestämmelser om tillåtna ändringar av ramavtal, eller
b. EU-domstolen i ett avgörande konstaterar att ingående av ramavtalet innebär ett allvarligt 
åsidosättande av EU-rätten.
Vid uppsägning enligt denna punkt bortfaller parternas framtida skyldigheter.

7.11 Ansvar, ansvarsbegränsningar och försäkring
7.11.1 Ansvar för skada
Leverantören ansvarar för samtliga direkta skador som leverantören, eller annan för vilken 
leverantören ansvarar, orsakar genom vårdslöshet.
Leverantörens ansvar för person- eller sakskada begränsas till 10 miljoner kr per skada och 20 
miljoner kr per år.
Leverantörens ansvar för ren förmögenhetsskada begränsas till 5 miljoner kr per skada och 5 
miljoner kr per år.
Ansvarsbegränsningarna ovan gäller inte om
1. leverantören enligt lag eller rättspraxis har ett längre gående ansvar för en skada,
2. inköpscentralen gentemot tredje man görs ansvarig för skada som uppstått på grund av 
leverantörens agerande och leverantören är skyldig att hålla inköpscentralen skadeslös enligt 
lag eller rättspraxis, lagakraftvunnen dom eller förlikning, eller
3. leverantören har orsakat skadan genom grov vårdslöshet eller uppsåt.

7.11.2 Ansvar för underleverantörer
Leverantören ansvarar för åtgärder, arbeten och leveranser från underleverantörer på samma sätt 
som för sitt eget arbete.

7.11.3 Försäkring
Leverantören ska under hela ramavtalstiden ha försäkringar som täcker leverantörens 
skadeståndsrättsliga ansvar enligt avsnitt "Ansvar, ansvarsbegränsningar och försäkring".

7.12 Överlåtelse av ramavtalet
Leverantören får inte överlåta sina rättigheter eller skyldigheter enligt ramavtalet utan att 
inköpscentralen medger det.
En överlåtelse kan exempelvis medges om den nya leverantören uppfyller de ursprungliga 
kvalificeringskraven, grund för uteslutning saknas och den nya leverantören helt eller delvis träder i 
ramavtalsleverantörens ställe till följd av exempelvis företagsomstruktureringar, inklusive uppköp, 
sammanslagningar, förvärv eller insolvens, och det inte medför andra väsentliga ändringar av 
ramavtalet eller kontraktet.
En överlåtelse ska regleras skriftligen i ett undertecknat dokument för att vara giltig. Sker en 
överlåtelse utan inköpscentralens medgivande har inköpscentralen rätt till ersättning för den skada 
som överlåtelsen medfört. Om skadan är väsentlig har inköpscentralen också rätt att omedelbart 
häva avtalet.

7.13 Ändringar och tillägg till ramavtalet
Om inget annat specifikt anges, ska ändringar eller tillägg till ramavtalet, inklusive bilagor till 
ramavtalet, göras genom skriftlig överenskommelse mellan parterna.
Ändringar och tillägg till ramavtalet som inte är tillåtna enligt upphandlingslagstiftningen är ogiltiga, 
men de påverkar inte ramavtalets eller ingångna kontrakts giltighet i övrigt.

7.14 Force Majeure
Part är inte ansvarig för försening av, eller underlåtenhet att uppfylla, sina åtaganden enligt 
ramavtalet i den mån fullgörandet hindras av en omständighet utom partens kontroll. Med sådan 
omständighet avses till exempel avtalsenlig konflikt på arbetsmarknaden, eldsvåda, krig, 
valutarestriktioner, uppror, upplopp, terroristdåd, explosion, lagstadgade hinder under förutsättning 
att sådan händelse eller omständighet direkt medför att den drabbade parten hindras att fullgöra alla 
eller en väsentlig del av sina skyldigheter enligt detta avtal. En avtalsenlig konflikt på 
arbetsmarknaden ska inte anses befrielsegrundande om leverantören själv är föremål för eller vidtar 
sådan konflikt. Befrielsegrund enligt denna punkt omfattar inte omständigheter som orsakas av 
partens vårdslöshet eller bristande uppfyllelse av partens åtaganden enligt detta ramavtal.
För att en part ska ha rätt att göra gällande en befrielsegrund enligt ovan ska den skriftligen och utan 
dröjsmål underrätta den andra parten om att sådan omständighet har inträffat. Skriftligt meddelande 
ska också lämnas utan dröjsmål vid befrielsegrundens upphörande.
Den part som åberopar en befrielsegrund är skyldig att vidta skäliga ansträngningar för att mildra 
omfattningen och effekten av befrielsegrunden och återuppta fullgörandet av de förpliktelser som 
hindrats så snart det praktiskt kan ske.

7.15 Meddelanden
Meddelanden ska skriftligen översändas till parternas kontaktperson/er enligt bilaga 01.
Ett meddelande som har skickats med e-post ska anses ha kommit fram till mottagaren senast en 
arbetsdag efter att meddelandet har avsänts. Om meddelande istället avsänts med rekommenderat 
brev ska det anses ha kommit mottagaren till handa efter två arbetsdagar.

7.16 Lagval och tvister
Svensk materiell rätt gäller för ramavtalet.
Tvister med anledning av ramavtalet ska avgöras av svensk allmän domstol med Stockholms 
tingsrätt som första instans.

7.17 Ramavtalets giltighet
Genom att underteckna ramavtalet intygar leverantören att den tagit del av samtliga 
ramavtalshandlingar som framgår av avsnitt "Avtalshandlingar och deras inbördes ordning". 
Ramavtalet är bindande för leverantören när leverantören har undertecknat ramavtalet.
Ramavtalet är bindande för inköpscentralen när inköpscentralen har undertecknat ramavtalet.
Ramavtalet träder i kraft den [datum] om förutsättningarna enligt ovan är uppfyllda. Ramavtalet har 
upprättats i två likalydande exem

8. Allmänna kontraktsvillkor
8.1 Kontraktshandlingar och deras inbördes ordning
De här allmänna kontraktsvillkoren gäller vid förnyad konkurrensutsättningar som grundar sig på
Adda Inköpscentral AB:s (”inköpscentralen”) ramavtal IT-konsulttjänster 2021 (”ramavtalet”).
De allmänna kontraktsvillkoren reglerar förhållandet mellan en upphandlande myndighet som är
avropsberättigad inom ramavtalet (”den upphandlande myndigheten”) och den leverantör som antas
inom kontraktet i den förnyade konkurrensutsättningen (”leverantören”).
Med ”ramavtalsupphandlingen” avses den upphandling som har resulterat i ramavtalet.
Den förnyade konkurrensutsättningen och det kontrakt som den resulterar i kallas nedan
”kontraktet”. De allmänna kontraktsvillkoren är generella regleringar som gäller om inget annat anges
i kontraktet. Det framgår nedan vilka allmänna kontraktsvillkor som den upphandlande myndigheten
har rätt att avvika ifrån och alltså reglera på annat sätt i kontraktet. Dessa villkor är markerade med
kursiv text och anges inom hakparenteser. Om ingen avvikelse görs i kontraktet, gäller de allmänna
kontraktsvillkoren oförändrade.
I kontraktet ingår nedan angivna handlingar. Handlingarna kompletterar varandra vid en tolkning av
kontraktet. Om kontraktshandlingarna är motsägelsefulla gäller de i följande ordning, om inte
omständigheterna uppenbarligen föranleder något annat.
1. Skriftliga ändringar och tillägg till kontraktet med bilagor (upprättas vid behov under kontraktstiden)
2. Kontraktet med bilagor inklusive den förnyade konkurrensutsättningen (upprättas i varje enskilt avrop)
3. De allmänna kontraktsvillkoren
4. Eventuella skriftliga förtydliganden till ansökningsinbjudan och anbudsinbjudan med bilagor i ramavtalsupphandlingen
5. Ansökningsinbjudan och anbudsinbjudan med bilagor i ramavtalsupphandlingen
6. Eventuella skriftliga förtydliganden till anbud med bilagor i ramavtalsupphandlingen
7. Anbud med bilagor i ramavtalsupphandlingen
Bilagor till de allmänna kontraktsvillkoren
* Bilaga 01 – Kontaktpersoner till parterna
* Bilaga 02 – Underleverantörer
* Bilaga 03 – Prisbilaga
* [Bilaga 04 – Personuppgiftsbiträdesavtal, kan bifogas vid behov och ska då ingå i den förnyade konkurrensutsättningen]
* [Bilaga 05 – Säkerhetsskyddsavtal, kan bifogas vid behov och ska då ingå i den förnyade konkurrensutsättningen]

8.2 Leverantörens åtaganden
8.2.1 Tjänster som kontraktet omfattar och leverantörens ansvar
Leverantören ska tillhandahålla IT-konsulttjänster som uppfyller de krav som följer av kontraktet.
Leverantörens åtagande enligt ett kontrakt kallas för "uppdrag".
Ett kontrakt får komplettera ramavtalets villkor men inte avvika från dem. Om ett kontrakts villkor
avviker från det anbud som leverantören har lämnat i ramavtalsupphandlingen, och det är till nackdel
för den upphandlande myndigheten, ska kontraktet i stället anses innefatta det villkor som är mer
fördelaktigt för den upphandlande myndigheten.
Leverantören ska aktivt skaffa sig kännedom om och följa de lagar, förordningar, myndighetskrav,
regler, normer, standarder och föreskrifter som vid var tid gäller för leverantörens verksamhet.
Leverantören har ett fullständigt och odelat ansvar för att fullgöra alla leverantörens åtaganden under
kontraktet. De delar av tjänsten som saknar krav på ett mätbart resultat ska utföras
fackmässigt. Tjänster ska utföras på den plats och under den tid som anges av den upphandlande
myndigheten.
Leverantören ska se till att på bästa sätt ta tillvara den upphandlande myndighetens intressen vid
utförandet av uppdrag.
Leverantören ska informera den upphandlande myndigheten om det krävs särskilda tillstånd och
licenser för att leverantören ska kunna fullgöra ett uppdrag. Den upphandlande myndigheten ska
bekosta de tillstånd och göra de anmälningar som krävs för att ett uppdrag ska kunna utföras.
Om ett kontrakt är en del av en större leverans där även andra leverantörer är inblandade, ska
leverantören samverka med dem för att uppnå bästa möjliga resultat för den upphandlande
myndigheten.

8.2.1.1 Ändring och avbeställning
Upphandlande myndighet har rätt att ändra uppdraget, så länge det inte medför att uppdraget ändras
väsentligt i strid med LOU. Ändringar kan t.ex. ske om det krävs för att det resultat som
upphandlande myndighet eftersträvar med uppdraget ska uppnås eller om myndighetens behov
ändras under uppdragets gång. Det kan innebära såväl ändrings- och tilläggsarbeten som att hela
eller delar av uppdraget avbeställs. Leverantören ska utföra det arbete som ändringarna föranleder.
Leverantören ska skriftligen meddela den upphandlande myndigheten om den anser att visst arbete
innebär ändring av uppdraget. Om det krävs ska leverantören och den upphandlande myndigheten
därefter komma överens om vilka ändringar som behöver göras i kontraktet.
[Upphandlande myndighet har vid avrop rätt att närmare ange den process eller tidsram för
meddelande och överenskommelse om ändring och avbeställning som ska gälla för ett specifikt
kontrakt.]
I avsnitt "Ersättning vid ändring" och "Ersättning vid avbeställning" anges vilken ersättning
leverantören har rätt till om ett uppdrag ändras eller avbeställs.

8.2.1.2 [Redovisning av utfört uppdrag]
[Om en upphandlande myndighet begär det ska leverantören lämna en detaljerad redovisning av
utfört arbete, upparbetad tid och uppgifter om de konsulter som används och har använts vid
utförandet av ett uppdrag. Redovisningen ska lämnas skriftligt och följa den upphandlande
myndighetens anvisningar.
En upphandlande myndighet har även rätt att begära att leverantören lämnar en sådan redovisning
löpande under uppdragets gång.]

8.2.2 Leverantörens konsulter
Konsulter som utför tjänsterna ska ha den kompetens som framgår av leverantörens anbud i den
förnyade konkurrensutsättningen. Den upphandlande myndigheten får när som helst begära att
leverantören skyndsamt ger myndigheten bevis som styrker att konsulterna har avtalad kompetens.
Leverantören är skyldig att se till att leverantörens konsulter är lyhörda för den upphandlande
myndighetens behov. Leverantören ska se till att konsulterna skaffar sig ytterligare kunskaper om
kunden och om det uppdrag som utförs, om det krävs för att uppdraget ska kunna utföras på avtalat
sätt.

8.2.2.1 Byte av konsult
Om leverantören i sitt anbud har angett en eller flera personer som kommer att vara särskilt viktiga
för att kunna fullgöra kontraktet, får leverantören inte byta ut någon av dem utan att den
upphandlande myndigheten först skriftligen godkänt det. Om leverantören byter ut en sådan anställd
ska leverantören tillhandahålla en annan person med minst motsvarande kompetens.
Leverantören ska byta ut en konsult om den upphandlande myndigheten begär det och har sakliga
skäl för sin begäran. Sakliga skäl kan vara att konsulten saknar erforderlig kompetens, inte
genomgått säkerhetskontroll med godkänt resultat eller att samarbetssvårigheter förekommer.
Leverantören får ersätta en namngiven konsult med en annan om den upphandlande myndigheten
godkänner det skriftligen. Den upphandlande myndigheten får inte vägra att ge sitt godkännande om
den inte har sakliga skäl för det. Den nya konsulten ska minst ha motsvarande kompetens som den
som ersätts och vara väl insatt i det aktuella uppdraget. Byte av konsult får inte innebära att
uppdraget försenas eller att det uppstår ytterligare kostnader för den upphandlande myndigheten.

8.2.3 E-handel
8.2.3.1 Ansvar för format, kommunikationssätt och kostnader
De format och kommunikationssätt som parterna använder för standardiserade meddelanden för e-
handel enligt detta avsnitt "E-handel" ska vara rekommenderade av SFTI, såvida inte annan
standard överenskommits mellan parterna. I de fall ett format eller kommunikationssätt som anges
nedan upphör att rekommenderas, har upphandlande myndighet rätt att anvisa ett annat likvärdigt
alternativ som SFTI rekommenderar.
Leverantör som skickar av SFTI rekommenderade Peppolmeddelanden ska skicka dem via
Peppolnätverket. Leverantör som tar emot av SFTI rekommenderade Peppolmeddelanden ska vara
registrerad i Peppols registerfunktion Service Metadata Publisher (SMP) för att kunna ta emot den
aktuella meddelandetypen. Meddelanden som skickas via Peppolnätverket måste följa formatets
regler och versionsuppdateringar.
Leverantören står för sina kostnader som det innebär att utveckla, använda och underhålla lämpligt
systemstöd för de affärsprocesser, standardiserade meddelanden och kommunikationssätt som
refereras till i detta avsnitt.

8.2.3.2 [Order och ordersvar]
[Leverantören ska senast vid kontraktets ikraftträdande kunna ta emot elektronisk order samt skapa
och sända ordersvar enligt något eller flera av följande format:
1. Peppol BIS Ordering
2. SFTI ESAP 6
3. Manuell hantering, mottagning av order och registrering av ordersvar i leverantörsportal som upphandlande myndighet tillhandahåller
4. E-post]
[Den upphandlande myndigheten och leverantören ska innan kontrakt ingås komma överens om
vilket format för order och ordersvar som ska användas.]
[Om leverantören har möjlighet att erbjuda fler än ett av formaten har den upphandlande
myndigheten rätt att bestämma vilket format som ska tillämpas under kontraktstiden.]

8.2.4 Rätt till uppdragsresultat
Resultatet av de tjänster som leverantören tillhandahåller samt det material och den dokumentation
som tas fram särskilt för den upphandlande myndigheten inom ramen för ett uppdrag kallas
"uppdragsresultat".
I samband med avrop ska den upphandlande myndigheten ange vilken rätt till uppdragsresultatet
som myndigheten har behov av. Den upphandlande myndigheten kan välja att rätten till
uppdragsresultatet ska tillfalla den enligt ett av tre alternativ:

a. Upphandlande myndighet erhåller full och oinskränkt ägande- och nyttjanderätt till uppdragsresultatet. Detta inkluderar upphovsrätt och andra immateriella rättigheter. Leverantören ska göra förbehåll för upphandlande myndighets äganderätt i sina underleverantörsavtal. Leverantören får inte nyttja uppdragsresultatet utan upphandlande myndighets medgivande.
b. Upphandlande myndighet erhåller en vederlagsfri, exklusiv och i tiden obegränsad nyttjanderätt till uppdragsresultatet. Upphandlande myndighet har rätt att kopiera, ändra, korrigera och vidareutveckla uppdragsresultatet som den själv önskar. Upphandlande myndighet har också rätt att anlita en annan uppdragstagare än leverantören för att använda uppdragsresultatet på det här sättet. Varken den upphandlande myndigheten eller leverantören har emellertid rätt att överlåta uppdragsresultatet utan motpartens medgivande.
c. Upphandlande myndighet erhåller en vederlagsfri, icke exklusiv och i tiden obegränsad nyttjanderätt till uppdragsresultatet. Upphandlande myndighet har rätt att ändra och korrigera uppdragsresultatet som den själv önskar. Men får inte överlåta uppdragsresultatet utan leverantörens medgivande. Leverantören får inte publicera eller på annat sätt nyttja utredningsmaterial eller uppdragsresultat som tillhör upphandlande myndighet utan myndighetens medgivande.

Om inget av alternativen ovan anges i samband med avrop ska alternativ b) gälla.
Rätten till uppdragsresultatet övergår till den upphandlande myndigheten i och med avtalad
leveransdag, se avsnitt "Leverans av uppdragsresultat".

8.2.5 Leverans av uppdragsresultat
Leverans av uppdragsresultat ska ske senast på avtalad leveransdag. Avtalad leveransdag är den
dag då resultatet av ett uppdrag senast ska uppfylla den upphandlande myndighetens krav.
Resultatet ska levereras till den upphandlande myndigheten eller till en tredje part i enlighet med
myndighetens instruktioner.
För att fastställa om resultatet av uppdraget uppfyller den upphandlande myndighetens krav ska den
upphandlande myndigheten genomföra leveranskontroll av resultatet. Leveranskontroll innebär att
uppdragets resultat testas mot eller jämförs med ställda krav för att säkerställa att den upphandlande
myndigheten erhåller avtalad funktion eller avtalat resultat.
[Leveranskontroll ska genomföras under en leveranskontrollperiod. Om inte annat framgår av
överenskommen tidplan för uppdraget infaller leveranskontrollperioden under de 30 kalenderdagar
som föregår avtalad leveransdag. Leverantören ska se till att uppdragsresultatet är tillgängligt för den
upphandlande myndighetens kontroll i god tid, och i vart fall fem arbetsdagar, innan
leveranskontrollperioden inleds.]
Först när den upphandlande myndigheten skriftligen har godkänt uppdragresultatet har leverans
skett ("faktisk leveransdag"). Den upphandlande myndigheten ska skriftligen meddela leverantören
så snart ett sådant leveransgodkännande gjorts.
Upphandlande myndighet ska skriftligen meddela leverantören om leveranskontrollen visar
att uppdragsresultatet inte motsvarar myndighetens ställda krav. Leverantören ska i så
fall omgående åtgärda bristerna. Leverantören ska så snart som möjligt meddela
upphandlande myndighet när ny leveranskontroll beräknas kunna genomföras.
Om faktisk leveransdag inträffar senare än avtalad leveransdag och det inte beror på
omständigheter som är hänförliga till den upphandlande myndigheten, föreligger försening.
Upphandlande myndighet har i så fall rätt att göra gällande sanktioner enligt avsnitt "Vite vid
försening", "Hävning av kontrakt och skadestånd" och "Ansvar och ansvarsbegränsningar".
Om den upphandlande myndigheten inte har godkänt uppdragsresultatet men inte heller anmärkt på
resultatet när leveranskontrollperioden har löpt ut, ska leverans anses ha skett. Det gäller oavsett om
den upphandlande myndigheten faktiskt har genomfört någon leveranskontroll eller inte.
Den upphandlande myndigheten har rätt att nyttja hela eller delar av uppdragsresultatet innan
avtalad leveransdag under följande förutsättningar:
1. Om uppdragsresultatet nyttjas under leveranskontrollperioden sker det på den upphandlande myndighetens egen risk. Sådant nyttjande innebär inte att leverans av resultatet har skett.
2. Om leverantören är försenad med leveransen av uppdragsresultatet har den upphandlande myndigheten rätt att nyttja ev. delresultat som leverantören gjort tillgängligt för myndigheten. Sådant nyttjande innebär inte att leverans av uppdragsresultatet har skett.

8.2.6 Avslut av uppdrag
Vid avslut av uppdrag ska leverantören vara den upphandlande myndigheten behjälplig på följande
sätt.
Leverantören ska se till att uppdraget avslutas på ett fackmannamässigt sätt. Det inkluderar att
leverantören i största möjliga mån ska underlätta överlämning av uppdragsresultatet till den
upphandlande myndigheten eller till en annan leverantör som myndigheten har utsett enligt vad som
anges i avsnitt "Leverans av uppdragsresultat".
Leverantören ska i nära samarbete med den upphandlande myndigheten planera och genomföra
avslutet och överlämningen. [Leverantören ska ta fram en detaljerad plan för hur uppdraget ska
avslutas, om den upphandlande myndigheten begär det.] Leverantören ska bidra med information
och kunskap om uppdraget och den upphandlande myndighetens verksamhet som är nödvändig för
att uppdraget ska kunna avslutas och överlämnas. Leverantören ska också hjälpa till att föra över sin
kompetens kring uppdraget till den upphandlande myndigheten eller en annan leverantör.
Onödiga störningar i den upphandlande myndighetens verksamhet ska i möjligaste mån undvikas.
I samband med att uppdraget avslutas ska nyckelpersoner hos leverantören vara tillgängliga för att
medverka i överlämningen i den omfattning som den upphandlande myndigheten efterfrågar. Med
nyckelpersoner avses personer i leverantörens organisation som är viktiga för överlämningen på
grund av att de har speciell kompetens eller har haft en speciell roll vid utförandet av uppdraget.
[När uppdraget avslutats får den upphandlande myndigheten begära att leverantören lämnar över all
information om myndigheten som tagits fram för att genomföra uppdraget. Den upphandlande
myndigheten får också begära att leverantören lämnar tillbaka information som myndigheten gett
leverantören under uppdraget. Den upphandlande myndigheten får även begära att sådan
information hos leverantören raderas. Leverantören ska på begäran visa att så har skett.]

8.2.7 Marknadsföring
Leverantören får inte hänvisa till kontraktet i sin marknadsföring på ett missvisande sätt.
Leverantören ska omedelbart upphöra med marknadsföring som den upphandlande myndigheten
bedömer vara missvisande eller oförenlig med den upphandlande myndighetens värderingar eller
verksamhet.

8.2.8 Uppföljning och insyn
Leverantören ska ge den upphandlande myndigheten eller dess ombud tillträde till och insyn i sin
eller underleverantörers verksamhet. Tillträdet ska ges i den utsträckning som krävs för att den
upphandlande myndigheten ska kunna kontrollera att leverantören lever upp till sina åtaganden
enligt kontraktet. Skyldigheten att ge tillträde och insyn gäller till och med ett år efter det att
kontraktet har löpt ut.
Leverantören ska utan kostnad för den upphandlande myndigheten medverka vid den upphandlande
myndighetens uppföljning av kontraktet, oavsett vilket eller vilka villkor som följs upp.

8.2.9 Sekretess, informationssäkerhet och personuppgifter
Leverantören förbinder sig att följa de bestämmelser om sekretess i offentlighets- och
sekretesslagen (2009:400), lagen om företagshemligheter (2018:558) eller vid var tid gällande annan
tillämplig författning som gäller för den upphandlande myndigheten. Den upphandlande myndigheten
har rätt att ingå sekretessavtal med enskilda medarbetare hos leverantören eller underleverantörer,
som genom uppdraget kan få tillgång till uppgifter för vilka sekretess gäller, för att ålägga den
enskilde att iaktta motsvarande sekretess. Sekretessen gäller även efter att leverantörens kontrakt
med den upphandlande myndigheten har upphört. Leverantören ska medverka till att sekretessavtal
ingås och meddela den upphandlande myndigheten bland annat vilka medarbetare som berörs.
Om leverantören behandlar personuppgifter för den upphandlande myndighetens räkning ska ett
skriftligt personuppgiftsbiträdesavtal upprättas mellan den upphandlande myndigheten
(personuppgiftsansvarig) och leverantören (personuppgiftsbiträde). Personuppgiftsbiträdesavtalet
ska innehålla instruktioner om hur behandlingen får utföras och vilka informationssäkerhetskrav som
gäller. Leverantören ska följa allmänna dataskyddsförordningen (EU) 2016/679 och lagen (2018:218)
med kompletterande bestämmelser till EU:s dataskyddsförordning (dataskyddslagen) samt övriga vid
var tid gällande bestämmelser om behandling av personuppgifter.
Den upphandlande myndigheten kan dock ange i kontraktet att den upphandlande myndigheten
istället godtar att motsvarande regleringar i leverantörens standardvillkor ska tillämpas, förutsatt att
standardvillkoren uppfyller lagens krav och den upphandlande myndighetens instruktioner för
behandling av personuppgifter.
I samband med avrop ska den upphandlande myndigheten ange vad som gäller avseende
leverantörens överföring av uppgifter till tredje land. Den upphandlande myndigheten kan välja ett av
tre nedanstående alternativ eller formulera ett eget alternativ i personuppgiftsbiträdesavtalet. Om
inget alternativ anges, gäller alternativ 2.

Alternativ 1: Leverantören har bara rätt att bearbeta eller lagra personuppgifter som leverantören
behandlar med anledning av ett uppdrag i, eller föra över dem till, ett land som inte är medlem i EU
eller EES om någon av följande förutsättningar är uppfylld:
1. det finns en adekvat skyddsnivå i mottagarlandet,
2. den registrerade har gett sitt samtycke till överföringen,
3. de situationer som uttryckligen anges i allmänna dataskyddsförordningen och dataskyddslagen föreligger, eller
4. det är tillåtet enligt föreskrifter eller särskilda beslut av svenska regeringen eller Integritetsskyddsmyndigheten pga. att det finns tillräckliga garantier för att de registrerades rättigheter skyddas. Sådana garantier kan finnas genom
    * standardavtalsklausuler som EU ‑kommissionen har godkänt, eller
    * bindande företagsinterna regler, så kallade Binding Corporate Rules.
Om det blir aktuellt att föra över personuppgifter till tredje land ska leverantören uppvisa
dokumentation för den upphandlande myndigheten som styrker att någon av ovanstående grunder
är uppfylld innan leverantören får påbörja överföringen.

Alternativ 2: Leverantören har bara rätt att bearbeta eller lagra personuppgifter som leverantören
behandlar med anledning av ett uppdrag i, eller föra över dem till, ett land som inte är medlem i EU
eller EES om någon av följande förutsättningar är uppfylld:
1. det finns en adekvat skyddsnivå i mottagarlandet,
2. den registrerade har gett sitt samtycke till överföringen,
3. de situationer som uttryckligen anges i allmänna dataskyddsförordningen och dataskyddslagen föreligger, eller
4. det är tillåtet enligt föreskrifter eller särskilda beslut av svenska regeringen eller Integritetsskyddsmyndigheten pga. att det finns tillräckliga garantier för att de registrerades rättigheter skyddas. Sådana garantier kan finnas genom
    * standardavtalsklausuler som EU ‑kommissionen har godkänt, eller
    * bindande företagsinterna regler, så kallade Binding Corporate Rules.

Om det blir aktuellt att föra över personuppgifter till tredje land ska den upphandlande myndigheten
alltid på förhand skriftligen godkänna överföringen för att leverantören ska få påbörja överföringen.
Leverantören ska inför en planerad överföring förse den upphandlande myndigheten med det
underlag som myndigheten behöver för att kunna bedöma om överföringen kan godkännas eller inte.

Alternativ 3: Leverantören har inte rätt att föra över personuppgifter som leverantören behandlar med
anledning av ett uppdrag till ett land som inte är medlem i EU eller EES.
Leverantören ska göra villkoren gällande i avtal med sina underleverantörer.

8.2.10 Säkerhetskrav
Leverantören ska följa den upphandlande myndighetens krav, instruktioner och föreskrifter om
säkerhet som angetts i avropsförfrågan.
Den upphandlande myndigheten kan till exempel ställa specifika och förtydligande krav på
informationssäkerhet baserade på informationsklassning med utgångspunkt från den information
som ska hanteras inom uppdraget. Kraven kan vara baserade på SKR:s verktyg för
informationsklassning – ”KLASSA”. Exempel på förtydligande krav se KLASSAS verktyg för
informationsklassning.
Den upphandlande myndigheten och leverantören ska teckna ett säkerhetsskyddsavtal för att ett
uppdrag inom en säkerhetskänslig verksamhet eller som omfattar säkerhetsskyddsklassificerade
uppgifter ska kunna påbörjas. Berörda personer hos leverantören och underleverantörer ska
genomgå en säkerhetsprövning och en eventuell registerkontroll enligt säkerhetsskyddslagen
(2018:585) och säkerhetsskyddsförordningen (2018:658) eller vid var tid gällande bestämmelser.

8.2.11 [Redovisning av statistik]
[Leverantören ska utan kostnad redovisa statistik avseende försäljningen till den upphandlande
myndigheten enligt ramavtalet. Statistiken ska redovisas på den upphandlande myndighetens
begäran och avse den period myndigheten anger. Den upphandlande myndigheten har rätt att
begära sådan statistik vid maximalt fyra tillfällen per kalenderår.
Statistiken ska presenteras i Excel-format eller i annat format enligt den upphandlande
myndighetens instruktioner. Statistiken ska ange de uppgifter kopplade till ramavtalets nyttjade som
den upphandlande myndigheten anger, såsom uppgifter om typ av tjänster som sålts, vilken
kompetensnivå konsulter haft, antal timmar och pris för uppdrag som utförts samt totalkostnad per
uppdrag.]

8.2.12 Tredje mans rättigheter
Leverantörens garanterar att de tjänster som leverantören tillhandahåller inte innebär att uppdraget
eller användandet av uppdragsresultat medför intrång i tredje mans rättigheter som upphandlande
myndighet kan hållas ansvarig för. Det gäller oavsett om det rör sig om äganderätt, nyttjanderätt eller
immateriella rättigheter.
Leverantörens ansvar om rättighetsintrång ändå sker framgår av avsnitt "Ansvar för intrång i tredje
mans rättigheter".

8.2.13 Meddelande till den upphandlande myndigheten vid kontraktsbrott
Om leverantören får skäl att anta att den på något sätt begår eller riskerar att begå ett kontraktsbrott,
ska den omedelbart meddela den upphandlande myndigheten det.

8.3 Om leverantören bryter mot kontraktet
8.3.1 Vite vid försening
Försening inträder när avtalad leveransdag inom ett uppdrag som omfattas av kontraktet har
passerats, om förseningen inte beror på omständighet som är hänförlig till den upphandlande
myndigheten.
[Om leverantören är försenad har den upphandlande myndigheten rätt till vite med maximalt tre
procent av leverantörens ersättning enligt kontraktet för varje påbörjad vecka som förseningen
varar.]
Om den upphandlande myndigheten inte anger någon vitesnivå vid avrop, har myndigheten rätt till
vite med en procent av leverantörens ersättning enligt kontraktet för varje påbörjad vecka som
förseningen varar.
[Vitet ska betalas under som längst fem veckor.]

8.3.2 Avhjälpande och vite vid fel
Om en tjänst är felaktig enligt avsnitt "Tjänster som kontraktet omfattar och leverantörens ansvar"
ska leverantören omedelbart avhjälpa felet.
[Den upphandlande myndigheten har rätt till vite med maximalt tre procent av leverantörens
ersättning enligt kontraktet för den felaktiga tjänsten för varje påbörjad vecka som felet fortfarande
föreligger.]
Om den upphandlande myndigheten inte anger någon vitesnivå vid avrop, har myndigheten rätt till
vite med en procent av leverantörens ersättning enligt kontraktet för den felaktiga tjänsten för varje
påbörjad vecka som felet fortfarande föreligger. Vitet ska utgå från dagen efter att en felfri tjänst, till
följd av reklamation, skulle ha tillhandahållits den upphandlande myndigheten och fram till dagen då
leverantören har tillhandahållit en avtalsenlig tjänst.
[Vitet ska betalas under som längst fem veckor.]
Om ett kontrakt innebär att det ska göras förändringar i den upphandlande myndighetens IT-system
omfattar leverantörens ansvar för fel inte fall då den upphandlande myndigheten eller någon den
ansvarar för
a. själv har gjort ändringar eller ingrepp i uppdragets resultat utan att följa leverantörens
instruktioner, eller
b. har använt uppdragets resultat på ett annat sätt än vad som framgår av den
användardokumentation som leverantören har upprättat.
Om en tjänst är både felaktig och försenad har den upphandlande myndigheten endast rätt till vite
enligt avsnitt "Vite vid försening". Leverantören är skyldig att avhjälpa felet enligt vad som anges
ovan.

8.3.3 Hävning av kontrakt och skadestånd
Den upphandlande myndigheten får helt eller delvis häva ett kontrakt om
a. leverantörens avtalsbrott är av väsentlig betydelse och leverantören inte inom 30
kalenderdagar efter den upphandlande myndighetens begäran har vidtagit rättelse,
b. leverantören inte inom 30 kalenderdagar efter den upphandlande myndighetens begäran har
avhjälpt en sådan omständighet som hade kunnat vara en grund för att utesluta leverantören
vid kontraktstillfället, eller
c. leverantören enligt avsnitt "Force Majeure" har varit befriad från skyldigheten att betala vite i
60 kalenderdagar.
Den upphandlande myndigheten får dessutom med omedelbar verkan helt eller delvis häva
kontraktet om
a. en vitesgrundande omständighet enligt avsnitt "Vite vid försening" eller "Avhjälpande och vite
vid fel" har förelegat i mer än fem veckor,
b. högre priser än vad som gäller enligt kontraktet har tillämpats och leverantören inte har
vidtagit rättelse inom tre veckor från det att den upphandlande myndigheten påpekat de
felaktiga priserna för leverantören och begärt rättelse,
c. det kommer fram att leverantören vid fullgörandet av kontraktet har överträtt grundläggande
mänskliga fri- och rättigheter,
d. leverantören borde ha uteslutits på grund av överträdelser enligt 13 kap. 1 § LOU eller
obetalda skatter och socialförsäkringsavgifter enligt 13 kap. 2 § första stycket LOU när
kontraktet ingicks,
e. leverantören har brutit mot kontraktet vid upprepade tillfällen,
f. avtalsbrottet inte kan avhjälpas,
g. ramavtalet som ligger till grund för kontraktet hävs,
h. det kommer fram att leverantören lämnade oriktiga uppgifter i anbudet i den förnyade
konkurrensutsättningen som var av betydelse när kontraktet tilldelades,
i. leverantören bytt eller anlitat en underleverantör under ett enskilt kontrakt utan den
upphandlande myndighetens godkännande och åtgärden har orsakat myndigheten en
väsentlig skada, eller
j. leverantören har överlåtit kontraktet utan den upphandlande myndighetens godkännande och
detta har orsakat myndigheten en väsentlig skada.
En upphandlande myndighet som har hävt ett kontrakt som grundar sig på ramavtalet har rätt att
undanta den aktuella leverantören vid kommande avrop från ramavtalet.
Om den upphandlande myndigheten häver ett kontrakt, har den också rätt till ersättning för eventuell
skada enligt avsnitt "Ansvar för skada". Det gäller dock inte vid hävning enligt första stycket punkt c.
Om kontraktet som hävs avser ett projektuppdrag har den upphandlande myndigheten rätt till så
mycket av det färdigställda uppdragsresultatet som den erlagt ersättning för. Leverantören har inte
rätt att återkräva sin egen prestation om inte den upphandlande myndigheten godkänner det.

8.3.4 Reklamation
Den upphandlande myndigheten förlorar rätten att åberopa leverantörens avtalsbrott om den inte
lämnar ett meddelande till leverantören om avtalsbrottet inom 60 kalenderdagar efter det att
myndigheten märkte avtalsbrottet. När det gäller fel i utfört uppdrag har den upphandlande
myndigheten istället ett år på sig att reklamera ett sådant avtalsbrott räknat från faktisk leveransdag.
Rätten att åberopa leverantörens avtalsbrott går dock inte förlorad om leverantören inom den ovan
angivna tiden har haft kännedom om sitt avtalsbrott även utan reklamationen.
Att den upphandlande myndigheten godkänt förslag, åtgärder eller handlingar från leverantören
befriar inte leverantörer från sådana fel och brister som uppenbart inte kunnat upptäckas av
myndigheten.

8.4 Grunder för förtida uppsägning
Den upphandlande myndigheten får med omedelbar verkan säga upp kontraktet till förtida
upphörande om
a. det framgår av en domstols lagakraftvunna dom eller beslut att ramavtalet eller kontraktet har
slutits i strid med upphandlingslagstiftningens bestämmelser om tillåtna ändringar av ramavtal
eller kontrakt, eller
b. EU-domstolen i ett avgörande konstaterar att ingående av ramavtalet respektive kontraktet
innebar ett allvarligt åsidosättande av EU-rätten.
Vid uppsägning enligt denna punkt bortfaller parternas framtida skyldigheter.

8.5 Ansvar och ansvarsbegränsningar
8.5.1 Ansvar för skada
Leverantören ansvarar för samtliga direkta skador som leverantören, eller annan för vilken
leverantören ansvarar, orsakar genom vårdslöshet.
Leverantörens ansvar för person- eller sakskada begränsas till maximalt 10 miljoner kr per skada
och 20 miljoner kr per år.
För ideella skador och rena förmögenhetsskador till registrerad som orsakas till följd av, eller i
samband med, en överträdelse av personuppgiftsbiträdesavtal, dataskyddsförordningen,
dataskyddslagen samt övriga vid var tid gällande bestämmelser om behandling av personuppgifter,
bär den part som orsakar skadan ansvaret för skada som följer av ingånget
personuppgiftsbiträdesavtal och därefter det ansvar för skada som följer av tillämplig
dataskyddslagstiftning.
Leverantörens ansvar för annan ren förmögenhetsskada än enligt tredje stycket begränsas till 5
miljoner kr per skada och 5 miljoner kr per år.
Ansvarsbegränsningarna ovan gäller inte om
a. leverantören enligt lag eller rättspraxis har ett längre gående ansvar för en skada,
b. den upphandlande myndigheten gentemot tredje man görs ansvarig för skada som uppstått
på grund av leverantörens agerande och leverantören är skyldig att hålla den upphandlande
myndigheten skadeslös enligt lag eller rättspraxis, lagakraftvunnen dom eller förlikning, eller
c. leverantören har orsakat skadan genom grov vårdslöshet eller uppsåt.

8.5.2 Ansvar för intrång i tredje mans rättigheter
Utöver vad som anges i avsnitt "Ansvar för skada" gäller följande för intrång i tredje mans rättigheter.
Leverantörens garanti att uppdraget eller uppdragsresultatet ska kunna nyttjas utan att det innebär
intrång i tredje mans rättigheter framgår av avsnitt "Tredje mans rättigheter". Den upphandlande
myndigheten ska utan onödigt dröjsmål meddela leverantören om krav som riktas från tredje man
mot myndigheten på grund av påstående om rättighetsintrång.
Leverantören ska på egen bekostnad föra den upphandlande myndighetens talan i och utanför
domstol om krav på ersättning eller skadestånd riktas mot myndigheten på grund av påstående om
att uppdraget eller användandet av uppdragsresultat medför ett intrång i tredje mans rättigheter.
Leverantören ska föra talan på det för den upphandlande myndigheten mest fördelaktiga sättet och i
samråd med myndigheten.
Om leverantören för den upphandlande myndighetens talan och myndigheten genom dom eller efter
förlikning tvingas utge skadestånd eller ersättning till tredje man, ska leverantören ersätta
myndigheten för det. Leverantören ska alltid ersätta den upphandlande myndigheten för
merkostnader med anledning av intrånget, t.ex. ersättning för nedlagd arbetstid. Ersättning ska i
första hand avräknas från den ersättning som leverantören har rätt till för att utföra uppdrag enligt
kontraktet.
Om leverantören fört myndighetens talan och rättighetsintrång slutgiltigt anses föreligga eller om det
enligt leverantörens bedömning är troligt att sådant intrång föreligger, ska leverantören på egen
bekostnad antingen tillförsäkra den upphandlande myndigheten rätten att fortsätta använda
uppdragsresultatet, ersätta den del av resultatet som utgör intrång med en annan del som är
likvärdig för myndigheten och som myndigheten godkänner eller ändra resultatet så att intrång inte
föreligger. Om leverantören inte fullgör skyldigheten utan onödigt dröjsmål har den upphandlande
myndigheten istället rätt att göra avdrag på den ersättning som leverantören har rätt till enligt
kontraktet. Avdraget ska motsvara det nedsatta värdet av uppdragsresultatet på grund av intrånget.
Leverantören är inte ansvarig för intrångsanspråk som grundas på material som den upphandlande
myndigheten har tillfört eller tillhandahållit, material som leverantören använder i sitt arbete efter
anvisning från myndigheten eller för en ändring i resultatet av leverantörens arbete som
myndigheten har företagit.

8.5.3 Ansvar för underleverantörer
Leverantören ansvarar för åtgärder, arbeten och leveranser från underleverantörer på samma sätt
som för sitt eget arbete.
Ett tillägg eller ett byte av en underleverantör inom ramen för kontraktet får endast ske efter den
upphandlande myndighetens skriftliga godkännande.

8.5.4 Försäkring
Leverantören ska under hela kontraktstiden ha försäkringar som täcker leverantörens
skadeståndsrättsliga ansvar enligt avsnitt "Ansvar och ansvarsbegränsningar".

8.6 Inget anställningsförhållande
Att en konsult utför tjänster åt den upphandlande myndigheten enligt ramavtalet innebär inte att
konsulten är anställd av en upphandlande myndighet. Uppdrag som utförs åt en upphandlande
myndighet medför alltså inte att det uppstår något anställningsförhållande mellan leverantörens
konsulter och den upphandlande myndigheten.
Leverantören ska ersätta en upphandlande myndighet om myndigheten blir skyldig att betala skatter,
sociala avgifter eller andra kostnader som är förenade med konsulternas anställning. I första hand
ska det ske genom att kostnaderna avräknas från den ersättning som leverantören har rätt till enligt
kontraktet.

8.7 Den upphandlande myndighetens åtaganden
8.7.1 Information och tillgång till lokaler m.m.
Den upphandlande myndigheten ska ge leverantören information och tillgång till myndighetens
lokaler, utrustning, system m.m. som är nödvändig för att leverantören ska kunna fullgöra sina
åtaganden.
[Den upphandlande myndigheten behöver dock inte skaffa någon annan utrustning än den som
myndigheten själv förfogar över då uppdraget påbörjas, om inte parterna uttryckligen kommer
överens om annat.]

8.7.2 Betalning
Den upphandlande myndigheten ska betala leverantören enligt de specificerade villkoren i kontraktet
och villkoren i ramavtalet. En faktura ska betalas senast 30 kalenderdagar efter det att leverantören
har skickat den till den upphandlande myndigheten förutsatt att leveransen har fullgjorts och fakturan
har förfallit till betalning.

8.7.3 Ersättning vid ändring
Leverantören har rätt till ersättning om förändringar av uppdraget medför merarbete. Innan sådant
merarbete påbörjas ska det först skriftligen godkännas av den upphandlande myndigheten.
[Leverantören ska också ta fram en kostnadsuppskattning, om den upphandlande myndigheten
begär det. Leverantörens ersättning för förändringar av uppdraget ska beräknas på de timpriser
som anges i ramavtalet, om inget annat framgår av det enskilda kontraktet.]

8.7.4 Ersättning vid avbeställning
Om hela eller delar av uppdraget avbeställs har leverantören rätt till ersättning enligt följande.
Ersättningen omfattar nedlagt arbete samt leverantörens kostnader för att avveckla uppdraget. Som
kostnad för att avveckla uppdraget räknas att leverantören inte kan utnyttja konsulter för all den tid
som var planerat i ett uppdrag. Det förutsätter att leverantören inte kan sätta konsulterna i annat
arbete istället.
Samtliga kostnader ska styrkas för att ersättas. Ersättning för den avbeställda delen av uppdraget
ska avräknas från den ersättning som leverantören har rätt till enligt kontraktet. Leverantören har inte
rätt till utebliven vinst på grund av avbeställning. Leverantörens anspråk på ersättning ska
framställas senast inom tre månader från avbeställningen, annars går leverantörens rätt till
ersättning förlorad.

8.8 Priser och rätt till ersättning
Priser för tjänsterna
Priser för tjänsterna framgår av kontraktet. Priserna i den förnyade konkurrensutsättningen får inte
överstiga de takpriser som gäller i ramavtalet. Ytterligare kostnader utöver vad som uttryckligen
framgår av de allmänna kontraktsvillkoren och kontraktet får inte tillkomma.

Ersättning för obekväm arbetstid
Om den upphandlande myndigheten begär att arbete ska utföras utanför den normala arbetstiden,
dvs. mellan kl. 07.00 och 19.00 helgfria vardagar, ska leverantörens ersättning vara enligt nedan.
1. För arbete mellan kl. 06.00 och 07.00 samt mellan kl. 19.00 och 21.00 på vardagar
multipliceras kontrakterat timpris med 1,5.
2. För övrig tid, dvs. arbete mellan kl. 21.00 och 06.00 på vardagar samt arbete under helger,
multipliceras kontrakterat timpris med 2.
I uppdrag som inkluderar beredskap ska leverantörens ersättning för arbete eller beredskap utanför
den normala arbetstiden framgå av kontraktet.

Prisändringar
Timpriserna för tjänsterna enligt kontraktet får ändras i enlighet med den prisjustering som görs
enligt ramavtalet. Leverantören meddelar den upphandlande myndigheten när prisjustering har skett
och vilka de nya priserna är. Övriga priser får inte ändras vid prisjustering enligt ramavtalet.

8.9 Fakturering och förfallotid
Fakturering ska ske elektroniskt enligt Peppol BIS Billing 3 eller av SFTI senast rekommenderade
meddelandeversion.
Utöver de lagstadgade kraven på fakturainnehåll, respektive kraven i anvisat elektroniskt format, ska
fakturor innehålla uppgifter som stöder den upphandlande myndighetens automatiserade
avstämning. Fakturan ska utöver de lagstadgade kraven innehålla följande:
a. nödvändiga referenser ska anges:
• kontraktsnummer/kontraktsreferens,
• namnet eller projektnumret på ramavtalet som tillämpas,
• objekts-ID/referens till fakturerat objekt (vid periodisk faktura),
• avrops-/beställnings-/inköpsordernummer, och
• kostnadsställe eller beställarens referens.
b. debetfakturans fakturanummer ska framgår i kreditfaktura,
c. den upphandlande myndighetens faktureringsadress,
d. bolag/förvaltnings GLN,
e. fakturerat belopp i SEK specificerat i eventuella delposter, inklusive brutto- och nettobelopp
samt mervärdesskatt,
f. vad tjänsten avser, leveransdatum, samt
g. betalningsvillkor och förfallodatum samt övriga i kontraktet angivna uppgifter.
En faktura förfaller inte till betalning förrän den uppfyller kraven i a - g ovan.
Leverantören ska skicka fakturan till den upphandlande myndigheten senast en månad efter
leveransdatum.
Faktura från leverantören ska omfatta även de delar av uppdraget som utförts av eventuella
underleverantörer.
Fakturor får inte överlåtas eller pantsättas utan att den upphandlande myndighetens har godkänt det
skriftligt.
[Leverantören ska bara om den upphandlande myndigheten särskilt begär det redovisa den
administrativa avgiften som leverantören enligt ramavtalet betalar till inköpscentralen på den
upphandlande myndighetens faktura.]
Leverantören ska kreditera upplupna viten vid nästkommande fakturatillfälle.

8.10 Överlåtelse av kontrakt
Den upphandlande myndigheten får överlåta kontraktet till en annan juridisk person som ska fullgöra
de uppgifter som ligger på den upphandlande myndigheten vid kontraktets ingående.
Leverantören får inte överlåta sina rättigheter eller skyldigheter enligt något kontrakt utan den
upphandlande myndighetens medgivande.
Sker en överlåtelse utan den upphandlande myndighetens medgivande har myndigheten rätt till
ersättning för den skada som överlåtelsen medfört. Om skadan är väsentlig har den upphandlande
myndigheten också rätt att omedelbart häva kontraktet.

8.11 Ändringar och tillägg till kontraktet
Om inget annat specifikt anges, ska ändringar eller tillägg till ett kontrakt, inklusive bilagor till
kontraktet, göras genom skriftlig överenskommelse mellan parterna.
Ändringar och tillägg till ett kontrakt som inte är tillåtna enligt upphandlingslagstiftningen är ogiltiga,
men de påverkar inte kontraktets giltighet i övrigt.

8.12 Force Majeure
Part är inte ansvarig för försening av, eller underlåtenhet att uppfylla, sina åtaganden enligt
kontraktet i den mån fullgörandet hindras av en omständighet utom parts kontroll. Med sådan
omständighet avses till exempel avtalsenlig konflikt på arbetsmarknaden, eldsvåda, krig,
valutarestriktioner, uppror, upplopp, terroristdåd, explosion, lagstadgade hinder under förutsättning
att sådan händelse eller omständighet direkt medför att den drabbade parten hindras att fullgöra alla
eller en väsentlig del av sina skyldigheter enligt detta avtal. En avtalsenlig konflikt på
arbetsmarknaden ska inte anses befrielsegrundande om leverantören själv är föremål för eller vidtar
sådan konflikt. Befrielsegrund enligt denna punkt omfattar inte omständigheter som orsakas av parts
vårdslöshet eller bristande uppfyllelse av parts åtaganden enligt kontraktet.
För att part ska ha rätt att göra gällande en befrielsegrund enligt ovan ska denne skriftligen och utan
dröjsmål underrätta den andra parten om att sådan omständighet har inträffat. Skriftligt meddelande
ska också lämnas utan dröjsmål vid befrielsegrundens upphörande.
Part är skyldig att vidta skäliga ansträngningar för att mildra omfattningen och effekten av åberopad
befrielsegrund och återuppta fullgörandet av de förpliktelser som hindrats så snart det praktiskt kan
ske.

8.13 Meddelanden
Meddelanden ska skriftligen översändas till parternas kontaktperson/er enligt bilaga 01.
Ett meddelande som har skickats med e-post ska anses ha kommit fram till mottagaren senast en
arbetsdag efter att meddelandet har avsänts. Om meddelande istället avsänts med rekommenderat
brev ska det anses ha kommit mottagaren till handa efter två arbetsdagar.

8.14 Lagval och tvister
Svensk materiell rätt gäller för kontraktet.
Tvister med anledning av kontrakt ska avgöras av svensk allmän domstol inom den domkrets där
den upphandlande myndigheten har sitt säte.

9. Kontraktsvillkor
9.1 Kontraktshandlingar och deras inbördes ordning
De här kontraktsvillkoren gäller för avrop genom dynamisk rangordning som grundar sig på Adda
Inköpscentral AB:s (”inköpscentralen”) ramavtal IT-konsulttjänster 2021 (”ramavtalet”).
Kontraktsvillkoren reglerar förhållandet mellan den upphandlande myndigheten som är
avropsberättigad inom ramavtalet (”den upphandlande myndigheten”) och den leverantör som antas
för kontraktet genom avrop (”leverantören”).
Med ”kontrakt” avses det avrop som görs från ramavtalet och leverantörens accept/bekräftelse på att
avropet accepteras. Med ”ramavtalsupphandlingen” avses den upphandling som har resulterat i
ramavtalet.
Ramavtalet har alla villkor fastställda för avrop. Det är därmed dessa – och inga andra – villkor som
gäller mellan den upphandlande myndigheten och leverantören.
I kontraktet ingår nedan angivna handlingar. Kontraktshandlingarna kompletterar varandra vid en
tolkning av kontraktet. Om kontraktshandlingarna är motsägelsefulla gäller de i följande ordning, om
inte omständigheterna uppenbarligen föranleder något annat.
1. Skriftliga ändringar och tillägg till kontraktet med bilagor (upprättas vid behov under
kontraktstiden)
2. Kontraktet med bilagor, inklusive kontraktsvillkoren
3. Skriftliga ändringar och tillägg till ramavtalet
4. Ramavtalet med bilagor

Bilagor till kontraktsvillkoren
• Bilaga 01 – Kontaktpersoner till parterna
• Bilaga 02 – Underleverantörer
• Bilaga 03 – Prisbilaga
• [Bilaga 04 – Personuppgiftsbiträdesavtal, i den utsträckning avtalsvillkoren ej utgör en otillåten
ändring av redan fastställda villkor för avrop]
• [Bilaga 05 – Säkerhetsskyddsavtal, i den utsträckning avtalsvillkoren ej utgör en otillåten
ändring av redan fastställda villkor för avrop]

9.2 Leverantörens åtaganden
9.2.1 Tjänster som kontraktet omfattar och leverantörens ansvar
Leverantören ska tillhandahålla IT-konsulttjänster enligt de krav och villkor som framgår av
ramavtalet. Leverantörens åtagande enligt ett kontrakt kallas för "uppdrag".
Leverantören ska aktivt skaffa sig kännedom om och följa de lagar, förordningar, myndighetskrav,
regler, normer, standarder och föreskrifter som vid var tid gäller för leverantörens verksamhet.
Leverantören har ett fullständigt och odelat ansvar för att fullgöra alla leverantörens åtaganden under
kontraktet. De delar av tjänsten som saknar krav på ett mätbart resultat ska utföras
fackmässigt. Tjänster ska utföras på den plats och under den tid som anges av den upphandlande
myndigheten.
Leverantören ska se till att på bästa sätt ta tillvara den upphandlande myndighetens intressen vid
utförandet av uppdrag.
Leverantören ska informera den upphandlande myndigheten om det krävs särskilda tillstånd och
licenser för att leverantören ska kunna fullgöra ett uppdrag. Den upphandlande myndigheten ska
bekosta de tillstånd och göra de anmälningar som krävs för att ett uppdrag ska kunna utföras.
Om ett kontrakt är en del av en större leverans där även andra leverantörer är inblandade ska
leverantören samverka med dem för att uppnå bästa möjliga resultat för den upphandlande
myndigheten.

9.2.1.1 Ändring och avbeställning
Leverantören ska skriftligen meddela den upphandlande myndigheten om den anser att visst arbete
innebär ändring av uppdraget. Om det krävs ska leverantören och den upphandlande myndigheten
därefter komma överens om vilka ändringar som behöver göras i kontraktet.
Upphandlande myndighet har rätt att ändra uppdraget, så länge det inte medför att uppdraget ändras
väsentligt i strid med LOU. Ändringar kan t.ex. ske om det krävs för att det resultat som
upphandlande myndighet eftersträvar med uppdraget ska uppnås eller om myndighetens behov
ändras under uppdragets gång. Det kan innebära såväl ändrings- och tilläggsarbeten som att hela
eller delar av uppdraget avbeställs. Leverantören ska utföra det arbete som ändringarna föranleder.
I avsnitt "Ersättning vid ändring" och "Ersättning vid avbeställning" anges vilken ersättning
leverantören har rätt till om ett uppdrag ändras eller avbeställs.

9.2.1.2 Redovisning av utfört uppdrag
Om en upphandlande myndighet begär det ska leverantören lämna en detaljerad redovisning av
utfört arbete, upparbetad tid och uppgifter om de konsulter som används och har använts vid
utförandet av ett uppdrag. Redovisningen ska lämnas skriftligt och följa den upphandlande
myndighetens anvisningar.
En upphandlande myndighet har även rätt att begära att leverantören lämnar en sådan redovisning
löpande under uppdragets gång.

9.2.2 Leverantörens konsulter
Konsulter som utför tjänsterna ska ha den kompetens som framgår av leverantörens avropssvar.
Den upphandlande myndigheten får när som helst begära att leverantö

ger myndigheten bevis som styrker att konsulterna har avtalad kompetens.
Leverantören är skyldig att se till att leverantörens konsulter är lyhörda för den upphandlande
myndighetens behov. Leverantören ska se till att konsulterna skaffar sig ytterligare kunskaper om
kunden och om det uppdrag som utförs, om det krävs för att uppdraget ska kunna utföras på avtalat
sätt.

9.2.2.1 Byte av konsult
Om leverantören i sitt anbud har angett en eller flera personer som kommer att vara särskilt viktiga
för att kunna fullgöra kontraktet, får leverantören inte byta ut någon av dem utan att den
upphandlande myndigheten först skriftligen godkänt det. Om leverantören byter ut en sådan anställd
ska leverantören tillhandahålla en annan person med minst motsvarande kompetens.
Leverantören ska byta ut en konsult om den upphandlande myndigheten begär det och har sakliga
skäl för sin begäran. Sakliga skäl kan vara att konsulten saknar erforderlig kompetens, inte
genomgått säkerhetskontroll med godkänt resultat eller att samarbetssvårigheter förekommer.
Leverantören får ersätta en namngiven konsult med en annan om den upphandlande myndigheten
godkänner det skriftligen. Den upphandlande myndigheten får inte vägra att ge sitt godkännande om
den inte har sakliga skäl för det. Den nya konsulten ska minst ha motsvarande kompetens som den
som ersätts och vara väl insatt i det aktuella uppdraget. Byte av konsult får inte innebära att
uppdraget försenas eller att det uppstår ytterligare kostnader för den upphandlande myndigheten.

9.2.3 E-handel
9.2.3.1 Ansvar för format, kommunikationssätt och kostnader
De format och kommunikationssätt som parterna använder för standardiserade meddelanden för e-
handel enligt detta avsnitt "E-handel" ska vara rekommenderade av SFTI, såvida inte annan
standard överenskommits mellan parterna. I de fall ett format eller kommunikationssätt som anges
nedan upphör att rekommenderas, har upphandlande myndighet rätt att anvisa ett annat likvärdigt
alternativ som SFTI rekommenderar.
Leverantör som skickar av SFTI rekommenderade Peppolmeddelanden ska skicka dem via
Peppolnätverket. Leverantör som tar emot av SFTI rekommenderade Peppolmeddelanden ska vara
registrerad i Peppols registerfunktion Service Metadata Publisher (SMP) för att kunna ta emot den
aktuella meddelandetypen. Meddelanden som skickas via Peppolnätverket måste följa formatets
regler och versionsuppdateringar.
Leverantören står för sina kostnader som det innebär att utveckla, använda och underhålla lämpligt
systemstöd för de affärsprocesser, standardiserade meddelanden och kommunikationssätt som
refereras till i detta avsnitt.

9.2.3.2 Order och ordersvar
Leverantören ska senast vid kontraktets ikraftträdande kunna ta emot elektronisk order samt skapa
och sända ordersvar enligt något eller flera av följande format:
1. Peppol BIS Ordering.
2. SFTI ESAP 6.
3. Manuell hantering, mottagning av order och registrering av ordersvar i leverantörsportal som
upphandlande myndighet tillhandahåller.
4. E-post.
Den upphandlande myndigheten och leverantören ska innan kontrakt ingås komma överens om
vilket format för order och ordersvar som ska användas.
Om leverantören har möjlighet att erbjuda fler än ett av formaten har den upphandlande
myndigheten rätt att bestämma vilket format som ska tillämpas under kontraktstiden.

9.2.4 Rätt till uppdragsresultat
Resultatet av de tjänster som leverantören tillhandahåller samt det material och den dokumentation
som tas fram särskilt för den upphandlande myndigheten inom ramen för ett uppdrag kallas
"uppdragsresultat".
I samband med avrop ska den upphandlande myndigheten ange vilken rätt till uppdragsresultatet
som myndigheten har behov av. Den upphandlande myndigheten kan välja att rätten till
uppdragsresultatet ska tillfalla den enligt ett av tre alternativ:
a. Upphandlande myndighet erhåller full och oinskränkt ägande- och nyttjanderätt till
uppdragsresultatet. Detta inkluderar upphovsrätt och andra immateriella rättigheter.
Leverantören ska göra förbehåll för upphandlande myndighets äganderätt i sina
underleverantörsavtal. Leverantören får inte nyttja uppdragsresultatet utan upphandlande
myndighets medgivande.
b. Upphandlande myndighet erhåller en vederlagsfri, exklusiv och i tiden obegränsad
nyttjanderätt till uppdragsresultatet. Upphandlande myndighet har rätt att kopiera, ändra,
korrigera och vidareutveckla uppdragsresultatet som den själv önskar. Upphandlande
myndighet har också rätt att anlita en annan uppdragstagare än leverantören för att använda
uppdragsresultatet på det här sättet. Varken den upphandlande myndigheten eller
leverantören har emellertid rätt att överlåta uppdragsresultatet utan motpartens medgivande.
c. nyttjanderätt till uppdragsresultatet. Upphandlande myndighet har rätt att ändra och korrigera
uppdragsresultatet som den själv önskar. Men får inte överlåta uppdragsresultatet utan
leverantörens medgivande. Leverantören får inte publicera eller på annat sätt nyttja
utredningsmaterial eller uppdragsresultat som tillhör upphandlande myndighet utan
myndighetens medgivande.
Om inget av alternativen ovan anges i samband med avrop ska alternativ b) gälla.
Rätten till uppdragsresultatet enligt den upphandlande myndighetens behov övergår till myndigheten
i och med avtalad leveransdag, se avsnitt "Leverans av uppdragsresultat".

9.2.5 Leverans av uppdragsresultat
Leverans av uppdragsresultat ska ske senast på avtalad leveransdag. Avtalad leveransdag är den
dag då resultatet av ett uppdrag senast ska uppfylla den upphandlande myndighetens krav.
Resultatet ska levereras till den upphandlande myndigheten eller till en tredje part i enlighet med
myndighetens instruktioner.
För att fastställa om resultatet av uppdraget uppfyller den upphandlande myndighetens krav ska den
upphandlande myndigheten genomföra leveranskontroll av resultatet. Leveranskontroll innebär att
uppdragets resultat testas mot eller jämförs med ställda krav för att säkerställa att den upphandlande
myndigheten erhåller avtalad funktion eller avtalat resultat.
Leveranskontroll ska genomföras under en leveranskontrollperiod. Om inte annat framgår av
överenskommen tidplan för uppdraget infaller leveranskontrollperioden under de 30 kalenderdagar
som föregår avtalad leveransdag. Leverantören ska se till att uppdragsresultatet är tillgängligt för den
upphandlande myndighetens kontroll i god tid, och i vart fall fem arbetsdagar, innan
leveranskontrollperioden inleds. Först när den upphandlande myndigheten skriftligen har godkänt
uppdragresultatet har leverans skett ("faktisk leveransdag"). Den upphandlande myndigheten ska
skriftligen meddela leverantören så snart ett sådant leveransgodkännande gjorts.
Upphandlande myndighet ska skriftligen meddela leverantören om leveranskontrollen visar
att uppdragsresultatet inte motsvarar myndighetens ställda krav. Leverantören ska i så
fall omgående åtgärda bristerna. Leverantören ska så snart som möjligt meddela
upphandlande myndighet när ny leveranskontroll beräknas kunna genomföras.
Om faktisk leveransdag inträffar senare än avtalad leveransdag och det inte beror på
omständigheter som är hänförliga till den upphandlande myndigheten, föreligger försening.
Upphandlande myndighet har i så fall rätt att göra gällande sanktioner enligt avsnitt "Vite vid
försening", "Hävning av kontrakt och skadestånd" och "Ansvar och ansvarsbegränsningar".
Om den upphandlande myndigheten inte har godkänt uppdragsresultatet men inte heller anmärkt på
resultatet när leveranskontrollperioden har löpt ut, ska leverans anses ha skett. Det gäller oavsett om
den upphandlande myndigheten faktiskt har genomfört någon leveranskontroll eller inte.
Den upphandlande myndigheten har rätt att nyttja hela eller delar av uppdragsresultatet innan
avtalad leveransdag under följande förutsättningar:
1. Om uppdragsresultatet nyttjas under leveranskontrollperioden sker det på den upphandlande
myndighetens egen risk. Sådant nyttjande innebär inte att leverans av resultatet har skett.
2. Om leverantören är försenad med leveransen av uppdragsresultatet har den upphandlande
myndigheten rätt att nyttja ev. delresultat som leverantören gjort tillgängligt för myndigheten.
Sådant nyttjande innebär inte att leverans av uppdragsresultatet har skett.

9.2.6 Avslut av uppdrag
Vid avslut av uppdrag ska leverantören vara den upphandlande myndigheten behjälplig på följande
sätt.
Leverantören ska se till att uppdraget avslutas på ett fackmannamässigt sätt. Det inkluderar att
leverantören i största möjliga mån ska underlätta överlämning av uppdragsresultatet till den
upphandlande myndigheten eller till en annan leverantör som myndigheten har utsett enligt vad som
anges i avsnitt "Leverans av uppdragsresultat".
Leverantören ska i nära samarbete med den upphandlande myndigheten planera och genomföra
avslutet och överlämningen. Leverantören ska ta fram en detaljerad plan för hur uppdraget ska
avslutas, om den upphandlande myndigheten begär det. Leverantören ska bidra med information
och kunskap om uppdraget och den upphandlande myndighetens verksamhet som är nödvändig för
att uppdraget ska kunna avslutas och överlämnas. Leverantören ska också hjälpa till att föra över sin
kompetens kring uppdraget till den upphandlande myndigheten eller en annan leverantör.
Onödiga störningar i den upphandlande myndighetens verksamhet ska i möjligaste mån undvikas.
I samband med att uppdraget avslutas ska nyckelpersoner hos leverantören vara tillgängliga för att
medverka i överlämningen i den omfattning som den upphandlande myndigheten efterfrågar. Med
nyckelpersoner avses personer i leverantörens organisation som är viktiga för överlämningen på
grund av att de har speciell kompetens eller har haft en speciell roll vid utförandet av uppdraget.
När uppdraget avslutats får den upphandlande myndigheten begära att leverantören lämnar över all
information om myndigheten som tagits fram för att genomföra uppdraget. Den upphandlande
myndigheten får också begära att leverantören lämnar tillbaka information som myndigheten gett
leverantören under uppdraget. Den upphandlande myndigheten får även begära att sådan
information hos leverantören raderas. Leverantören ska på begäran visa att så har skett.

9.2.7 Marknadsföring
Leverantören får inte hänvisa till kontraktet i sin marknadsföring på ett missvisande sätt.
Leverantören ska omedelbart upphöra med marknadsföring som den upphandlande myndigheten
bedömer vara missvisande eller oförenlig med den upphandlande myndighetens värderingar eller
verksamhet.

9.2.8 Uppföljning och insyn
Leverantören ska ge den upphandlande myndigheten eller dess ombud tillträde till och insyn i sin
eller underleverantörers verksamhet. Tillträdet ska ges i den utsträckning som krävs för att den
upphandlande myndigheten ska kunna kontrollera att leverantören lever upp till sina åtaganden
enligt kontraktet. Skyldigheten att ge tillträde och insyn gäller till och med ett år efter det att
kontraktet har löpt ut.
Leverantören ska utan kostnad för den upphandlande myndigheten medverka vid den upphandlande
myndighetens uppföljning av kontraktet, oavsett vilket eller vilka villkor som följs upp.

9.2.9 Sekretess, informationssäkerhet och personuppgifter
Leverantören förbinder sig att följa de bestämmelser om sekretess i offentlighets- och
sekretesslagen (2009:400), OSL, lagen om företagshemligheter (2018:558) eller vid var tid gällande
annan tillämplig författning som gäller för den upphandlande myndigheten. Den upphandlande
myndigheten har rätt att ingå sekretessavtal med enskilda medarbetare hos leverantören eller
underleverantörer, som genom uppdraget kan få tillgång till uppgifter för vilka sekretess gäller, för att
ålägga den enskilde att iaktta motsvarande sekretess. Sekretessen gäller även efter att
leverantörens kontrakt med den upphandlande myndigheten har upphört. Leverantören ska
medverka till att sekretessavtal ingås och meddela den upphandlande myndigheten bland annat
vilka medarbetare som berörs.
Om leverantören behandlar personuppgifter för den upphandlande myndighetens räkning ska ett
skriftligt personuppgiftsbiträdesavtal upprättas mellan den upphandlande myndigheten
(personuppgiftsansvarig) och leverantören (personuppgiftsbiträde). Personuppgiftsbiträdesavtalet
ska innehålla instruktioner om hur behandlingen får utföras och vilka informationssäkerhetskrav som
gäller. Leverantören ska följa allmänna dataskyddsförordningen (EU) 2016/679 och lagen (2018:218)
med kompletterande bestämmelser till EU:s dataskyddsförordning (dataskyddslagen) samt övriga vid
var tid gällande bestämmelser om behandling av personuppgifter.
Den upphandlande myndigheten kan dock istället godta att motsvarande regleringar i leverantörens
standardvillkor ska tillämpas, förutsatt att standardvillkoren uppfyller lagens krav och den
upphandlande myndighetens instruktioner för behandling av personuppgifter.
I samband med avrop ska den upphandlande myndigheten ange vad som gäller avseende
leverantörens överföring av uppgifter till tredje land. Den upphandlande myndigheten kan välja ett av
tre nedanstående alternativ. Om inget alternativ anges, gäller alternativ 2.
Alternativ 1: Leverantören har bara rätt att bearbeta eller lagra personuppgifter som leverantören
behandlar med anledning av ett uppdrag i, eller föra över dem till, ett land som inte är medlem i EU
eller EES om någon av följande förutsättningar är uppfylld:
1. det finns en adekvat skyddsnivå i mottagarlandet,
2. den registrerade har gett sitt samtycke till överföringen,
3. de situationer som uttryckligen anges i allmänna dataskyddsförordningen och
dataskyddslagen föreligger, eller
4. det är tillåtet enligt föreskrifter eller särskilda beslut av svenska regeringen eller
Integritetsskyddsmyndigheten pga. att det finns tillräckliga garantier för att de registrerades
rättigheter skyddas. Sådana garantier kan finnas genom
• standardavtalsklausuler som EU ‑kommissionen har godkänt, eller
• bindande företagsinterna regler, så kallade Binding Corporate Rules.
Om det blir aktuellt att föra över personuppgifter till tredje land ska leverantören uppvisa
dokumentation för den upphandlande myndigheten som styrker att någon av ovanstående grunder
är uppfylld innan leverantören får påbörja överföringen.
Alternativ 2: Leverantören har bara rätt att bearbeta eller lagra personuppgifter som leverantören
behandlar med anledning av ett uppdrag i, eller föra över dem till, ett land som inte är medlem i EU
eller EES om någon av följande förutsättningar är uppfylld:
1. det finns en adekvat skyddsnivå i mottagarlandet,
2. den registrerade har gett sitt samtycke till överföringen,
3. de situationer som uttryckligen anges i allmänna dataskyddsförordningen och
dataskyddslagen föreligger, eller
4. det är tillåtet enligt föreskrifter eller särskilda beslut av svenska regeringen eller
Integritetsskyddsmyndigheten pga. att det finns tillräckliga garantier för att de registrerades
rättigheter skyddas. Sådana garantier kan finnas genom
• standardavtalsklausuler som EU ‑kommissionen har godkänt, eller
• bindande företagsinterna regler, så kallade Binding Corporate Rules.
Om det blir aktuellt att föra över personuppgifter till tredje land ska den upphandlande myndigheten
alltid på förhand skriftligen godkänna överföringen för att leverantören ska få påbörja överföringen.
Leverantören ska inför en planerad överföring förse den upphandlande myndigheten med det
underlag som myndigheten behöver för att kunna bedöma om överföringen kan godkännas eller inte.
Alternativ 3: Leverantören har inte rätt att föra över personuppgifter som leverantören behandlar med
anledning av ett uppdrag till ett land som inte är medlem i EU eller EES.
Leverantören ska göra villkoren gällande i avtal med sina underleverantörer.

9.2.10 Säkerhetskrav
Leverantören ska följa ramavtalets krav, instruktioner och föreskrifter om säkerhet.
Den upphandlande myndigheten och leverantören ska teckna ett säkerhetsskyddsavtal för att ett
uppdrag inom en säkerhetskänslig verksamhet eller som omfattar säkerhetsskyddsklassificerade
uppgifter ska kunna påbörjas. Berörda personer hos leverantören och underleverantörer ska
genomgå en säkerhetsprövning och en eventuell registerkontroll enligt säkerhetsskyddslagen
(2018:585) och säkerhetsskyddsförordningen (2018:358) eller vid var tid gällande bestämmelser.

9.2.11 Redovisning av statistik
Leverantören ska utan kostnad redovisa statistik avseende försäljningen till den upphandlande
myndigheten enligt ramavtalet. Statistiken ska redovisas på den upphandlande myndighetens
begäran och avse den period myndigheten anger. Den upphandlande myndigheten har rätt att
begära sådan statistik vid maximalt fyra tillfällen per kalenderår.
Statistiken ska presenteras i Excel-format eller i annat format enligt den upphandlande
myndighetens instruktioner. Statistiken ska ange de uppgifter kopplade till ramavtalets nyttjade som
den upphandlande myndigheten anger, såsom uppgifter om typ av tjänster som sålts, vilken
kompetensnivå konsulter haft, antal timmar och pris för uppdrag som utförts samt totalkostnad per
uppdrag.

9.2.12 Tredje mans rättigheter
Leverantörens garanterar att de tjänster som leverantören tillhandahåller inte innebär att uppdraget
eller användandet av uppdragsresultat medför intrång i tredje mans rättigheter som upphandlande
myndighet kan hållas ansvarig för. Det gäller oavsett om det rör sig om äganderätt, nyttjanderätt eller
immateriella rättigheter.
Leverantörens ansvar om rättighetsintrång ändå sker framgår av avsnitt "Ansvar för intrång i tredje
mans rättigheter".

9.2.13 Meddelande till den upphandlande myndigheten vid kontraktsbrott
Om leverantören får skäl att anta att den på något sätt begår eller riskerar att begå ett kontraktsbrott,
ska den omedelbart meddela den upphandlande myndigheten det.

9.3 Om leverantören bryter mot kontraktet
9.3.1 Vite vid försening
Försening inträder när avtalad leveransdag inom ett uppdrag som omfattas av kontraktet har
passerats, om förseningen inte beror på omständighet som är hänförlig till den upphandlande
myndigheten.
Om leverantören är försenad har den upphandlande myndigheten rätt till vite med en procent av
leverantörens ersättning enligt kontraktet för varje påbörjad vecka som förseningen varar.
Vitet ska betalas under som längst fem veckor.

9.3.2 Avhjälpande och vite vid fel
Om en tjänst är felaktig enligt avsnitt "Tjänster som kontraktet omfattar och leverantörens ansvar"
ska leverantören omedelbart avhjälpa felet.
Den upphandlande myndigheten har rätt till vite med en procent av leverantörens ersättning enligt
kontraktet för den felaktiga tjänsten för varje påbörjad vecka som felet fortfarande föreligger. Vitet
ska utgå från dagen efter att en felfri tjänst, till följd av reklamation, skulle ha tillhandahållits den
upphandlande myndigheten och fram till dagen då leverantören har tillhandahållit en avtalsenlig
tjänst.
Vitet ska betalas under som längst fem veckor.
Om ett kontrakt innebär att det ska göras förändringar i den upphandlande myndighetens IT-system
omfattar leverantörens ansvar för fel inte fall då den upphandlande myndigheten eller någon den
ansvarar för
a. själv har gjort ändringar eller ingrepp i uppdragets resultat utan att följa leverantörens
instruktioner, eller
b. har använt uppdragets resultat på ett annat sätt än vad som framgår av den
användardokumentation som leverantören har upprättat.
Om en tjänst är både felaktig och försenad har den upphandlande myndigheten endast rätt till vite
enligt avsnitt "Vite vid försening". Leverantören är skyldig att avhjälpa felet enligt vad som anges
ovan.

9.3.3 Hävning av kontrakt och skadestånd
Den upphandlande myndigheten får helt eller delvis häva ett kontrakt om
a. leverantörens avtalsbrott är av väsentlig betydelse och leverantören inte inom 30
kalenderdagar efter den upphandlande myndighetens begäran har vidtagit rättelse,
b. leverantören inte inom 30 kalenderdagar efter den upphandlande myndighetens begäran har
avhjälpt en sådan omständighet som hade kunnat vara en grund för att utesluta leverantören
vid kontraktstillfället, eller
c. leverantören enligt avsnitt "Force Majeure" har varit befriad från skyldigheten att betala vite i
60 kalenderdagar.
Den upphandlande myndigheten får dessutom med omedelbar verkan helt eller delvis häva
kontraktet om
a. en vitesgrundande omständighet enligt avsnitt "Vite vid försening" eller "Avhjälpande och vite
vid fel" har förelegat i mer än fem veckor,
b. högre priser än vad som gäller enligt kontraktet har tillämpats och leverantören inte har
vidtagit rättelse inom tre veckor från det att den upphandlande myndigheten påpekat de
felaktiga priserna för leverantören och begärt rättelse,
c. det kommer fram att leverantören vid fullgörandet av kontraktet har överträtt grundläggande
mänskliga fri- och rättigheter,
d. leverantören borde ha uteslutits på grund av överträdelser enligt 13 kap. 1 § LOU eller
obetalda skatter och socialförsäkringsavgifter enligt 13 kap. 2 § första stycket LOU när
kontraktet ingicks,
e. leverantören har brutit mot kontraktet vid upprepade tillfällen,
f. avtalsbrottet inte kan avhjälpas,
g. ramavtalet som ligger till grund för kontraktet hävs,
h. det kommer fram att leverantören lämnade oriktiga uppgifter i anbudet i den förnyade
konkurrensutsättningen som var av betydelse när kontraktet tilldelades,
i. leverantören bytt eller anlitat en underleverantör under ett enskilt kontrakt utan den
upphandlande myndighetens godkännande och åtgärden har orsakat myndigheten en
väsentlig skada, eller
j. leverantören har överlåtit kontraktet utan den upphandlande myndighetens godkännande och
detta har orsakat myndigheten en väsentlig skada.
En upphandlande myndighet som har hävt ett kontrakt som grundar sig på ramavtalet har rätt att
undanta den aktuella leverantören vid kommande avrop från ramavtalet.
Om den upphandlande myndigheten häver ett kontrakt, har den också rätt till ersättning för eventuell
skada enligt avsnitt "Ansvar för skada". Det gäller dock inte vid hävning enligt första stycket punkt c.
Om kontraktet som hävs avser ett projektuppdrag har den upphandlande myndigheten rätt till så
mycket av det färdigställda uppdragsresultatet som den erlagt ersättning för. Leverantören har inte
rätt att återkräva sin egen prestation om inte den upphandlande myndigheten godkänner det.

9.3.4 Reklamation
Den upphandlande myndigheten förlorar rätten att åberopa leverantörens avtalsbrott om den inte
lämnar ett meddelande till leverantören om avtalsbrottet inom 60 kalenderdagar efter det att
myndigheten märkte avtalsbrottet. När det gäller fel i utfört uppdrag har den upphandlande
myndigheten istället ett år på sig att reklamera ett sådant avtalsbrott räknat från faktisk leveransdag.
Rätten att åberopa leverantörens avtalsbrott går dock inte förlorad om leverantören inom den ovan
angivna tiden har haft kännedom om sitt avtalsbrott även utan reklamationen.
Att den upphandlande myndigheten godkänt förslag, åtgärder eller handlingar från leverantören
befriar inte leverantörer från sådana fel och brister som uppenbart inte kunnat upptäckas av
myndigheten.

9.4 Grunder för förtida uppsägning
Den upphandlande myndigheten får med omedelbar verkan säga upp kontraktet till förtida
upphörande om
a. det framgår av en domstols lagakraftvunna dom eller beslut att ramavtalet eller kontraktet har
slutits i strid med upphandlingslagstiftningens bestämmelser om tillåtna ändringar av ramavtal
eller kontrakt, eller
b. EU-domstolen i ett avgörande konstaterar att ingående av ramavtalet respektive kontraktet
innebar ett allvarligt åsidosättande av EU-rätten.
Vid uppsägning enligt denna punkt bortfaller parternas framtida skyldigheter.

9.5 Ansvar och ansvarsbegränsningar
9.5.1 Ansvar för skada
Leverantören ansvarar för samtliga direkta skador som leverantören, eller annan för vilken
leverantören ansvarar, orsakar genom vårdslöshet.
Leverantörens ansvar för person- eller sakskada begränsas till maximalt 10 miljoner kr per skada
och 20 miljoner kr per år.
För ideella skador och rena förmögenhetsskador till registrerad som orsakas till följd av, eller i
samband med, en överträdelse av personuppgiftsbiträdesavtal, dataskyddsförordningen,
dataskyddslagen samt övriga vid var tid gällande bestämmelser om behandling

av personuppgifter,
bär den part som orsakar skadan ansvaret för skada som följer av ingånget
personuppgiftsbiträdesavtal och därefter det ansvar för skada som följer av tillämplig
dataskyddslagstiftning.
Leverantörens ansvar för annan ren förmögenhetsskada än enligt tredje stycket begränsas till 5
miljoner kr per skada och 5 miljoner kr per år.
Ansvarsbegränsningarna ovan gäller inte om
a. leverantören enligt lag eller rättspraxis har ett längre gående ansvar för en skada,
b. den upphandlande myndigheten gentemot tredje man görs ansvarig för skada som uppstått
på grund av leverantörens agerande och leverantören är skyldig att hålla den upphandlande
myndigheten skadeslös enligt lag eller rättspraxis, lagakraftvunnen dom eller förlikning, eller
c. leverantören har orsakat skadan genom grov vårdslöshet eller uppsåt.

9.5.2 Ansvar för intrång i tredje mans rättigheter
Utöver vad som anges i avsnitt "Ansvar för skada" gäller följande för intrång i tredje mans rättigheter.
Leverantörens garanti att uppdraget eller uppdragsresultatet ska kunna nyttjas utan att det innebär
intrång i tredje mans rättigheter framgår av avsnitt "Tredje mans rättigheter". Upphandlande
myndighet ska utan onödigt dröjsmål meddela leverantören om krav som riktas från tredje man mot
myndigheten på grund av påstående om rättighetsintrång.
Leverantören ska på egen bekostnad föra den upphandlande myndighetens talan i och utanför
domstol om krav på ersättning eller skadestånd riktas mot myndigheten på grund av påstående om
att uppdraget eller användandet av uppdragsresultat medför ett intrång i tredje mans rättigheter.
Leverantören ska föra talan på det för den upphandlande myndigheten mest fördelaktiga sättet och i
samråd med myndigheten.
Om leverantören för den upphandlande myndighetens talan och myndigheten genom dom eller efter
förlikning tvingas utge skadestånd eller ersättning till tredje man, ska leverantören ersätta
myndigheten för det. Leverantören ska alltid ersätta den upphandlande myndigheten för
merkostnader med anledning av intrånget, t.ex. ersättning för nedlagd arbetstid. Ersättning ska i
första hand avräknas från den ersättning som leverantören har rätt till för att utföra uppdrag enligt
kontraktet.
Om leverantören fört myndighetens talan och rättighetsintrång slutgiltigt anses föreligga eller om det
enligt leverantörens bedömning är troligt att sådant intrång föreligger, ska leverantören på egen
bekostnad antingen tillförsäkra den upphandlande myndigheten rätten att fortsätta använda
uppdragsresultatet, ersätta den del av resultatet som utgör intrång med en annan del som är
likvärdig för myndigheten och som myndigheten godkänner eller ändra resultatet så att intrång inte
föreligger. Om leverantören inte fullgör skyldigheten utan onödigt dröjsmål har den upphandlande
myndigheten istället rätt att göra avdrag på den ersättning som leverantören har rätt till enligt
kontraktet. Avdraget ska motsvara det nedsatta värdet av uppdragsresultatet på grund av intrånget.
Leverantören är inte ansvarig för intrångsanspråk som grundas på material som den upphandlande
myndigheten har tillfört eller tillhandahållit, material som leverantören använder i sitt arbete efter
anvisning från myndigheten eller för en ändring i resultatet av leverantörens arbete som
myndigheten har företagit.

9.5.3 Ansvar för underleverantörer
Leverantören ansvarar för åtgärder, arbeten och leveranser från underleverantörer på samma sätt
som för sitt eget arbete.
Ett tillägg eller ett byte av en underleverantör inom ramen för kontraktet får endast ske efter den
upphandlande myndighetens skriftliga godkännande.

9.5.4 Försäkring
Leverantören ska under hela kontraktstiden ha försäkringar som täcker leverantörens
skadeståndsrättsliga ansvar enligt avsnitt "Ansvar och ansvarsbegränsningar".

9.6 Inget anställningsförhållande
Att en konsult utför tjänster åt den upphandlande myndigheten enligt ramavtalet innebär inte att
konsulten är anställd av en upphandlande myndighet. Uppdrag som utförs åt en upphandlande
myndighet medför alltså inte att det uppstår något anställningsförhållande mellan leverantörens
konsulter och den upphandlande myndigheten.
Leverantören ska ersätta en upphandlande myndighet om myndigheten blir skyldig att betala skatter,
sociala avgifter eller andra kostnader som är förenade med konsulternas anställning. I första hand
ska det ske genom att kostnaderna avräknas från den ersättning som leverantören har rätt till enligt
kontraktet.

9.7 Den upphandlande myndighetens åtaganden

9.7.1 Information och tillgång till lokaler m.m.
Den upphandlande myndigheten ska ge leverantören information och tillgång till myndighetens
lokaler, utrustning, system m.m. som är nödvändig för att leverantören ska kunna fullgöra sina
åtaganden. Den upphandlande myndigheten behöver dock inte skaffa någon annan utrustning än
den som myndigheten själv förfogar över då uppdraget påbörjas, om inte parterna uttryckligen
kommer överens om annat.

9.7.2 Betalning
Den upphandlande myndigheten ska betala leverantören enligt ramavtalets betalningsvillkor. En
faktura ska betalas senast 30 kalenderdagar efter det att leverantören har skickat den till den
upphandlande myndigheten förutsatt att leveransen har fullgjorts och fakturan har förfallit till
betalning.

9.7.3 Ersättning vid ändring
Leverantören har rätt till ersättning om förändringar av uppdraget medför merarbete. Innan sådant
merarbete påbörjas ska det först skriftligen godkännas av den upphandlande myndigheten.
Leverantören ska också ta fram en kostnadsuppskattning, om den upphandlande myndigheten
begär det. Leverantörens ersättning för förändringar av uppdraget ska beräknas på de timpriser
som anges i ramavtalet.

9.7.4 Ersättning vid avbeställning
Om hela eller delar av uppdraget avbeställs har leverantören rätt till ersättning enligt följande.
Ersättningen omfattar nedlagt arbete samt leverantörens kostnader för att avveckla uppdraget. Som
kostnad för att avveckla uppdraget räknas att leverantören inte kan utnyttja konsulter för all den tid
som var planerat i ett uppdrag. Det förutsätter att leverantören inte kan sätta konsulterna i annat
arbete istället.
Samtliga kostnader ska styrkas för att ersättas. Ersättning för den avbeställda delen av uppdraget
ska avräknas från den ersättning som leverantören har rätt till enligt kontraktet. Leverantören har inte
rätt till utebliven vinst på grund av avbeställning. Leverantörens anspråk på ersättning ska
framställas senast inom tre månader från avbeställningen, annars går leverantörens rätt till
ersättning förlorad.

9.8 Priser och rätt till ersättning
Priser för tjänsterna
Priser för tjänsterna framgår av kontraktet. Ytterligare kostnader utöver vad som uttryckligen framgår
av ramavtalet får inte tillkomma. Priserna får inte ändras.
Ersättning för obekväm arbetstid
Om den upphandlande myndigheten begär att arbete ska utföras utanför den normala arbetstiden,
dvs. mellan kl. 07.00 och 19.00 helgfria vardagar, ska leverantörens ersättning vara enligt nedan.
1. För arbete mellan kl. 06.00 och kl. 07.00 samt mellan kl. 19.00 och kl. 21.00 på vardagar
multipliceras kontrakterat timpris med 1,5.
2. För övrig tid, dvs. arbete mellan kl. 21.00 och kl. 06.00 på vardagar samt arbete under helger,
multipliceras kontrakterat timpris med 2.
I uppdrag som inkluderar beredskap ska leverantörens ersättning för arbete eller beredskap utanför
den normala arbetstiden framgå av kontraktet.

9.9 Fakturering och förfallotid
Fakturering ska ske elektroniskt enligt Peppol BIS Billing 3 eller av SFTI senast rekommenderade
meddelandeversion.
Utöver de lagstadgade kraven på fakturainnehåll, respektive kraven i anvisat elektroniskt format, ska
fakturor innehålla uppgifter som stöder den upphandlande myndighetens automatiserade
avstämning. Fakturan ska utöver de lagstadgade kraven innehålla följande:
a. nödvändiga referenser ska anges:
    • kontraktsnummer/kontraktsreferens,
    • namnet eller projektnumret på ramavtalet som tillämpas,
    • objekts-ID/referens till fakturerat objekt (vid periodisk faktura),
    • avrops-/beställnings-/inköpsordernummer, och
    • kostnadsställe eller beställarens referens.
b. debetfakturans fakturanummer ska framgå i kreditfaktura,
c. den upphandlande myndighetens faktureringsadress,
d. bolag/förvaltnings GLN,
e. fakturerat belopp i SEK specificerat i eventuella delposter, inklusive brutto- och nettobelopp
samt mervärdesskatt,
f. vad tjänsten avser, leveransdatum, samt
g. betalningsvillkor och förfallodatum samt övriga i kontraktet angivna uppgifter.
En faktura förfaller inte till betalning förrän den uppfyller kraven i a - g ovan.
Leverantören ska skicka fakturan till den upphandlande myndigheten senast en månad efter
leveransdatum.
Faktura från leverantören ska omfatta även de delar av uppdraget som utförts av eventuella
underleverantörer.
Fakturor får inte överlåtas eller pantsättas utan att den upphandlande myndighetens har godkänt det
skriftligt.
Leverantören ska bara om den upphandlande myndigheten särskilt begär det redovisa den
administrativa avgiften som leverantören enligt ramavtalet betalar till inköpscentralen på den
upphandlande myndighetens faktura.
Leverantören ska kreditera upplupna viten vid nästkommande fakturatillfälle.

9.10 Överlåtelse av kontrakt
Den upphandlande myndigheten får överlåta kontraktet till en annan juridisk person som ska fullgöra
de uppgifter som ligger på den upphandlande myndigheten vid kontraktets ingående.
Leverantören får inte överlåta sina rättigheter eller skyldigheter enligt något kontrakt utan den
upphandlande myndighetens medgivande.
Sker en överlåtelse utan den upphandlande myndighetens medgivande har myndigheten rätt till
ersättning för den skada som överlåtelsen medfört. Om skadan är väsentlig har den upphandlande
myndigheten också rätt att omedelbart häva kontraktet.

9.11 Ändringar och tillägg till kontraktet
Om inget annat specifikt anges, ska ändringar eller tillägg till ett kontrakt, inklusive bilagor till
kontraktet, göras genom skriftlig överenskommelse mellan parterna.
Ändringar och tillägg till ett kontrakt som inte är tillåtna enligt upphandlingslagstiftningen är ogiltiga,
men de påverkar inte kontraktets giltighet i övrigt.

9.12 Force Majeure
Part är inte ansvarig för försening av, eller underlåtenhet att uppfylla, sina åtaganden enligt
kontraktet i den mån fullgörandet hindras av en omständighet utom parts kontroll. Med sådan
omständighet avses till exempel avtalsenlig konflikt på arbetsmarknaden, eldsvåda, krig,
valutarestriktioner, uppror, upplopp, terroristdåd, explosion, lagstadgade hinder under förutsättning
att sådan händelse eller omständighet direkt medför att den drabbade parten hindras att fullgöra alla
eller en väsentlig del av sina skyldigheter enligt detta avtal. En avtalsenlig konflikt på
arbetsmarknaden ska inte anses befrielsegrundande om leverantören själv är föremål för eller vidtar
sådan konflikt. Befrielsegrund enligt denna punkt omfattar inte omständigheter som orsakas av parts
vårdslöshet eller bristande uppfyllelse av parts åtaganden enligt kontraktet.
För att part ska ha rätt att göra gällande en befrielsegrund enligt ovan ska denne skriftligen och utan
dröjsmål underrätta den andra parten om att sådan omständighet har inträffat. Skriftligt meddelande
ska också lämnas utan dröjsmål vid befrielsegrundens upphörande.
Part är skyldig att vidta skäliga ansträngningar för att mildra omfattningen och effekten av åberopad
befrielsegrund och återuppta fullgörandet av de förpliktelser som hindrats så snart det praktiskt kan
ske.

9.13 Meddelanden
Meddelanden ska skriftligen översändas till parternas kontaktperson/er enligt bilaga 01.
Ett meddelande som har skickats med e-post ska anses ha kommit fram till mottagaren senast en
arbetsdag efter att meddelandet har avsänts. Om meddelande istället avsänts med rekommenderat
brev ska det anses ha kommit mottagaren till handa efter två arbetsdagar.

9.14 Lagval och tvister
Svensk materiell rätt gäller för kontraktet.
Tvister med anledning av kontrakt ska avgöras av svensk allmän domstol inom den domkrets där
den upphandlande myndigheten har sitt säte.